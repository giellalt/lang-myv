<?xml version="1.0" encoding="utf-8"?>


<?xml-stylesheet type="text/xsl"
href="http://www.ling.helsinki.fi/~rueter/MYV/FST/Corpus/Corpus_c1/novel.xsl"?>

<!-- <novel xmlns:xsi="http://www.w3.org/2001/XMLSchema-instance"
xsi:noNamespaceSchemaLocation="novel.xsd.xml">-->


<books>
<book>
<bookTitle lang="myv">Лажныця Сура II</bookTitle>
<genre>роман</genre>
<authors>
<author>
<firstName>Андрей</firstName>
<surname>Куторкин</surname>
</author>
</authors>

<publication>
<puplisher>Мордовской Государственной Издательствась</puplisher>
<publicationPlace>Саранск</publicationPlace>
<publicationYear>1976</publicationYear>
<numberOfPages>
  <firstPage>1</firstPage>
  <lastPage>408</lastPage>
</numberOfPages>
</publication>
<wordCount></wordCount>
<characterCount></characterCount>

<correction>
<correctors>
<corrector>
<firstName>Jack</firstName>
<surname>Rueter</surname>
</corrector>
</correctors>
</correction>
<usage>
  <status value="scientific"/>
</usage>

<division>
</division>
<division>
<parts>
<part>
<partTitle>ВАСЕНЦЕ ПЕЛЬКС</partTitle>
<sections>
<section>
<sectionTitle>КИЯК ЭЗЬ УЧНЕ ТЕНЬ</sectionTitle>
<page>((KutoA1976-0005))</page>

<chap>
<chapNo>1</chapNo>
<p><sent><txt>Чись ульнесь крещениянь сочельник.</txt>
<trEng></trEng></sent>
<sent><txt>Чавсь чова баяга ― светой ведень кис тердсь Нал велень ломанть.</txt>
<trEng></trEng></sent></p>
<p><sent><txt>Лужаня вайгелезэ ацазь ацавсь ловонть ланга, прок лайшесь.</txt>
<trEng></trEng></sent></p>
<p><sent><txt>Якшамкань Урван лавкасто сыль.</txt>
<trEng></trEng></sent>
<sent><txt>Ваксканзо церьковав ютась Валдай Рамконь Груня.</txt>
<trEng></trEng></sent>
<sent><txt>Кедьсэнзэ раужо сёвонень эчке пеке кукшононть кавто пилензэ, теке бокава нежедезь кедть.</txt>
<trEng></trEng></sent>
<sent><txt>Сынст эйс содозель якстере ведьме.</txt>
<trEng></trEng></sent></p>
<p><sent><txt>« Вечерняв эскели тейтересь, ― арсезевсь, шапканзо саемстэ, Урван.</txt>
<trEng></trEng></sent>
<sent><txt>― Монь эряза баба ялгась, Ховра, чарькоди, што ли, сонсь служавтозь ведь мельга чиеме».</txt>
<trEng></trEng></sent></p>
<p><sent><txt>― Я, мекс тонсь молят? ― кевкстизе сон Грунянь.</txt>
<trEng></trEng></sent>
<sent><txt>― Митя кандоволь бу...</txt>
<trEng></trEng></sent></p>
<p><sent><txt>― Порсю крёстнеме тусь.</txt>
<trEng></trEng></sent></p>
<p><sent><txt>― Ават косо?</txt>
<trEng>Where's your mother?</trEng></sent></p>
<p><sent><txt>― Кудо шли.</txt>
<trEng>She's cleaning the house.</trEng></sent></p>
<p><sent><txt>« Тейтересь тетянзо тюссо.</txt>
<trEng></trEng></sent>
<sent><txt>Рамкояк одсто истямо жо мазыль.</txt>
<trEng></trEng></sent>
<sent><txt>Нейгак цёрась лангс ваномс ён,» ― яла арсесь Урван.</txt>
<trEng></trEng></sent></p>
<p><sent><txt>Кинть кувалткак, вальмалга лов губорькстнэнь ланга тюжа гуйкс менчевиця янтнэваяк мольсть эрьва кодамо кедьге марто тейтерь-ават, кшнинь ведраст кальдерьгавтыця ды чикордовтыця цёрат.</txt>
<trEng></trEng></sent>
<sent><txt>Конат вейсэ, конат кода-бути ве ёнга ды башка.</txt>
<trEng></trEng></sent></p>
<p><sent><txt>Барякань мазый ды вельть крута крыльцянть лангс, неяви, мезде-бути тандадозь ды капшазь, лиссь кудонь азоравась Уля.</txt>
<trEng></trEng></sent>
<sent><txt>Сон штадонь прят.</txt>
<trEng></trEng></sent>
<sent><txt>Начко прячерензэ нулныть эрьва ёнов.</txt>
<trEng></trEng></sent>
<page>((KutoA1976-0006))</page>
<sent><txt>Алгаксозо пштидезь, нать, авась алкукс кудо шлиль.</txt>
<trEng></trEng></sent>
<sent><txt>Ожанзо кенере пакарь витьс илештязь ды кедензэ кепедезь, буто пленс прянзо максыцянь.</txt>
<trEng></trEng></sent>
<sent><txt>Вить коморсо лепштязь нуланть эйстэ рудаз ведесь чуди кирьгаванзо.</txt>
<trEng></trEng></sent>
<sent><txt>Друк мендявсть аванть пильгензэ ды кармась кевереме сон крута крыльцянь лазтнэнь ланга.</txt>
<trEng></trEng></sent>
<sent><txt>Истя новольсь кустем пес.</txt>
<trEng></trEng></sent>
<sent><txt>Таго стясь пильге лангс.</txt>
<trEng></trEng></sent>
<sent><txt>Ранкстась казямосто ды верьга вайгельть:</txt>
<trEng></trEng></sent></p>
<p><sent><txt>― Ка-ра-ууу-ул!</txt>
<trEng></trEng></sent></p>
<p><sent><txt>Ульцянть кувалт молицятнень эйстэ веенст лоткасть, омбонст мурдасть, колмоценстнэ пачкодсть малазонзо.</txt>
<trEng></trEng></sent>
<sent><txt>Ламо вайгельть кайсевсть ;</txt>
<trEng></trEng></sent></p>
<p><sent><txt>― Паряк, Митя вачкодизе сонзэ.</txt>
<trEng></trEng></sent></p>
<p><sent><txt>― Валдай Рамко левксэнть пельде текень учок.</txt>
<trEng></trEng></sent></p>
<p><sent><txt>― А чумо сон, а чумо, ― мерсь Митянь од авась.</txt>
<trEng></trEng></sent></p>
<p><sent><txt>― Эно мезе лиссь мартот, Уля? ― кевкстни Нельгонь Мила.</txt>
<trEng></trEng></sent></p>
<p><sent><txt>― Кудо шлилинь ды друк цюдавсь монень васень мирдем ― Елеська.</txt>
<trEng></trEng></sent>
<sent><txt>Буто совась тенек...</txt>
<trEng></trEng></sent></p>
<p><sent><txt>― Нать, арсить ланганзо?</txt>
<trEng></trEng></sent></p>
<p><sent><txt>― Мельсэньгак арасель уш умок.</txt>
<trEng></trEng></sent></p>
<p><sent><txt>Лоткась чавомадо баягась.</txt>
<trEng></trEng></sent></p>
<p><sent><txt>Пурнавозь ломантне васня потазевсть, мейле кода-бути апак учо чатьмонезевсть: кустимбря кенкшенть лангс появась Елисей Барякин.</txt>
<trEng>First the people congregated suddenly backed away, then unexpectedly fell silent. There in the door at the top of the stairs was Yelisei Baryakin.</trEng></sent>
<sent><txt>Шапкавтомо.</txt>
<trEng>Without a hat.</trEng></sent>
<sent><txt>Лангсонзо шинель.</txt>
<trEng>With a trench coat on.</trEng></sent>
<sent><txt>Полонзо юкстезь.</txt>
<trEng>With his flaps unbuttoned.</trEng></sent></p>
<p><sent><txt>― Вана те так плант, ― мерсь весемень истя тандавтыцясь.</txt>
<trEng></trEng></sent>
<sent><txt>― Войнасто сась ранявомадо мейле пичкиця солдат, низэ тандадсь, кармась пижнеме караул...</txt>
<trEng></trEng></sent>
<sent><txt>Я, тесэ цела промкс ашти.</txt>
<trEng></trEng></sent>
<sent><txt>Шумбратадо!</txt>
<trEng></trEng></sent></p>
<p><sent><txt>― Тонгак шумбрат, ― отвечась тензэ Якшамкань Урван.</txt>
<trEng></trEng></sent>
<sent><txt>― Уля получакшнось войнас чавовомадот раужо куля.</txt>
<trEng></trEng></sent></p>
<p><sent><txt>Неть валтнэ тусть талдыця Улянь мельс.</txt>
<trEng></trEng></sent>
<sent><txt>Те, нама, сонзэ кисэ пшкадсь Урван.</txt>
<trEng></trEng></sent>
<sent><txt>Марясь авась, кода кармась тензэ само ёжо.</txt>
<trEng></trEng></sent></p>
<p><sent><txt>― Ранявкшнынь алкукс куломс, ансяк овтонь вийсэнь уш цилярдынь ды пичкинь, ― ёвтнесь тенст Елисей.</txt>
<trEng></trEng></sent>
<sent><txt>― Манявсть ― а шкасто, нать, кулозекс ловимизь.</txt>
<trEng></trEng></sent>
<sent><txt>Сынь вана кудов.</txt>
<trEng></trEng></sent></p>
<p><sent><txt>― Ды тонсь ли те? Паряк, чопачат? ― кевкстизе Вардай Алистра.</txt>
<trEng></trEng></sent></p>
<p><sent><txt>― Те так плант...</txt>
<trEng></trEng></sent>
<sent><txt>Ну, сак эно штюпадемак, Урван Авдеевич.</txt>
<trEng></trEng></sent>
<page>((KutoA1976-0007))</page>
<sent><txt>Ведь мон Листар братот од одраксчинь ялга.</txt>
<trEng></trEng></sent></p>
<p><sent><txt>― Содымим алкукскак, ― мусколязь мерсь перьканзо пурнавозь ломантненень Урван.</txt>
<trEng></trEng></sent>
<sent><txt>― Илядо кавтолдо те сонсь Елеська.</txt>
<trEng></trEng></sent></p>
<p><sent><txt>― Нама монсь.</txt>
<trEng></trEng></sent></p>
<p><sent><txt>Уля лоткась кавтолдомадо ды пелемадо, зярдо неизе, што мик весе, кить ульнесть маласонзо, содызь Елеськань.</txt>
<trEng></trEng></sent>
<sent><txt>Васенце мирдензэ кудов истя самось талакавтызе ды тандавтызе пайстомонть.</txt>
<trEng></trEng></sent>
<sent><txt>Ней сон ― Валдаева.</txt>
<trEng></trEng></sent>
<sent><txt>Рамконь пельде чачтась цёрыне.</txt>
<trEng></trEng></sent>
<sent><txt>Те кармавтсь аванть Елеськадо пелеме чопачадонтькак пек.</txt>
<trEng></trEng></sent>
<sent><txt>Ацавсь Уля кустембрянь весе лазтнэнь ланга ды кутмордынзе васень мирденть пильгензэ.</txt>
<trEng></trEng></sent></p>
<p><sent><txt>Комась Елисей, кепедизе нинзэ, каподизе, прок овто, кандозь кандызе кудов.</txt>
<trEng></trEng></sent>
<sent><txt>Мельгаст кармасть эцеме промиця ломантне.</txt>
<trEng></trEng></sent></p>
<p><sent><txt>Валдай Рамконь омбоце цёразо Митя маризе шалтонть ды чийсь пирестэ тей.</txt>
<trEng></trEng></sent>
<sent><txt>Неизе Елеськань ды чарькодсь, кодамо тев лиссь.</txt>
<trEng></trEng></sent>
<sent><txt>Кудов апак сова кармась учомо патянзо.</txt>
<trEng></trEng></sent></p>
<p><sent><txt>Груняяк сась светой ведь марто.</txt>
<trEng></trEng></sent>
<sent><txt>Митя чийсь малазонзо ды мерсь:</txt>
<trEng></trEng></sent></p>
<p><sent><txt>― Войнасто сась кудов авань васень мирдезэ Барякань Елеська.</txt>
<trEng></trEng></sent>
<sent><txt>Ней миненек тов эцемс а лади.</txt>
<trEng></trEng></sent></p>
<p><sent><txt>Менсь кукшонось тейтеренть кедьстэ ды порксавсь.</txt>
<trEng></trEng></sent>
<sent><txt>Ашо ловонть ланга срадсть раужо штельксэнзэ.</txt>
<trEng></trEng></sent></p>
<p><sent><txt>― Минь адя васолбабанень, ― пшкадсь патянстэнь Митя.</txt>
<trEng></trEng></sent></p>
<p><sent><txt>Ды сыргасть Рамконь эйкакшонзо Лемдяйнень.</txt>
<trEng></trEng></sent>
<sent><txt>Барякань а вишкине кудосонть яла дивсиця ломантне кургост автезь, валонь апак менстне, кунсолость Елеськань.</txt>
<trEng></trEng></sent>
<sent><txt>Вельть ёнсто ёвтнесь цёрась, кода войнасо сынь, зярдо леднемс тенст а мейсэль, ёртнесть японец лангс модарькасо.</txt>
<trEng></trEng></sent>
<sent><txt>Мейле штавтнинзе рананзо, невтизе пижень медалензэ.</txt>
<trEng></trEng></sent>
<sent><txt>Сень лангсо сёрмадовксонтькак ловнызь: « Ни тебе, ни мне, но имени твоему».</txt>
<trEng></trEng></sent>
<sent><txt>Кувать арсесть, кодамо смусть путозь а чарькодевиця валтнэс, спорясть, пачколесть уш сиведе сивескак.</txt>
<trEng></trEng></sent>
<sent><txt>Миринзе пелькстыцятнень Урван:</txt>
<trEng></trEng></sent></p>
<p><sent><txt>― Лоткадоя пижнемадонть.</txt>
<trEng></trEng></sent>
<sent><txt>Медалесь, мон арсян, максозь лемтеме, ансяк, нама уш, а пелиця солдатнэнь.</txt>
<trEng></trEng></sent></p>
<p><sent><txt>― Алкукскак истя, ― согласясь мартонзо Нельгонь Боля атя.</txt>
<trEng></trEng></sent></p>
<page>((KutoA1976-0008))</page>
<p><sent><txt>Зярдо ломантне кармасть уш тукшномо, кудазоравась тошкстась Урваннэнь, мерсь тензэ кадовомс весемеде мейлес.</txt>
<trEng></trEng></sent>
<sent><txt>Нать, арсесь, эрявомо карми мартонзо ве кедь лангс молицякс, мирдензэ каршо сонзэ кисэ пшкадицякс.</txt>
<trEng></trEng></sent>
<sent><txt>Виевгак ломанесь.</txt>
<trEng></trEng></sent></p>
<p><sent><txt>Кудонть потс кадовсть ансяк Елеськань ды Улянь ёндо пурнавозь роднят-раськть.</txt>
<trEng></trEng></sent>
<sent><txt>Мелявтыцякс, пек талныцякс прянзо а невтемстэ, солдаткась каванинзе весе сынст винадо.</txt>
<trEng></trEng></sent>
<sent><txt>Сонсь яла соракалесь апак учо тамашанть эйстэ прясто пильгс, учось ― витьксты кияк сонзэ омбоцеде мирденень лисемадонть Елеськанень ― ушодови сёвнома ды тюрезевемаяк.</txt>
<trEng></trEng></sent>
<sent><txt>Ней мезть меремс, кода отвечамс васенце мирденстэнь, зярдо сон аванть кевкстьсы, мекс раужо кулядонть мейле сеск совавтызе кудозонзо содамокс Валдаень Рамконь, лиякс меремс, мельганзо пек умок, Елеськань пингстэяк, пансицянть.</txt>
<trEng></trEng></sent>
<sent><txt>Ладна хоть эйкакшось, Рамконь ёнов молиця цёрынесь, Рома, лембе каштом лангсо чатьмонезь удось.</txt>
<trEng></trEng></sent>
<sent><txt>Улянь мельс пек паро марявсь Митя марто Грунянь зярс-мейс кудов а самоськак.</txt>
<trEng></trEng></sent></p>
<p><sent><txt>― Я, тынь эно, цёрат, ― мерсь кудазоравась, ― кортнеде ськамонк.</txt>
<trEng></trEng></sent>
<sent><txt>Мол жо, зярс валдо, молян банянь уштомо.</txt>
<trEng></trEng></sent></p>
<p><sent><txt>Сайсь авась покш чугун потмаксос куловт, коморо чевть.</txt>
<trEng></trEng></sent>
<sent><txt>Прок вармасо кандовсь кудостонть.</txt>
<trEng></trEng></sent>
<sent><txt>Ялатеке сеетьстэ варштнесь удалов: друк инжетнестэ кияк витьксты мирденстэнь Улянь вельть а мазыйстэ тейнемадо, ды «вельмиця»  солдатось иредеманть пачк ношксты нинзэ сасамо.</txt>
<trEng></trEng></sent></p>
<p><sent><txt>« Ну, маштсамам, ― арсезевсь авась.</txt>
<trEng></trEng></sent>
<sent><txt>― Ней зярс кадовсь эрямс тень? Ансяк чокшнес, ансяк толонь пувамс? Рамкояк арась.</txt>
<trEng></trEng></sent>
<sent><txt>Яла больницясо лужалекшни ды секс в несамам, кода ёман.</txt>
<trEng></trEng></sent>
<sent><txt>Вадря, бути васень мирдесь, хоть меремс, пек чавовлимим ансяк, оймем аволизе сае.</txt>
<trEng></trEng></sent>
<sent><txt>Кавто мирдеть, Уля.</txt>
<trEng></trEng></sent>
<sent><txt>Кочксек юткстост любовой.</txt>
<trEng></trEng></sent>
<sent><txt>Да сави ли теть арсемс теде.</txt>
<trEng></trEng></sent>
<sent><txt>Курок Елеська петь мусы.</txt>
<trEng></trEng></sent>
<sent><txt>Бути ковгак оргодемс вана нейке.</txt>
<trEng></trEng></sent>
<sent><txt>Ков менят мирденть кеждензэ? Ки жалятанзат? Кода кадсак Романь? Ведь Елеська, кежень сазь, а ломанькс мезеяк теи лангсонзо».</txt>
<trEng></trEng></sent></p>
<p><sent><txt>Те седеензэ апаркстомтыця мельденть сеск Уля каявсь кудов ансяк ве сельме крайнесэ варштамо.</txt>
<trEng></trEng></sent>
<sent><txt>Но тосо ломантне кортнесть сэтьместэ.</txt>
<trEng></trEng></sent>
<sent><txt>Цёрынеськак таркасонзоль.</txt>
<trEng></trEng></sent>
<sent><txt>Удось.</txt>
<trEng></trEng></sent>
<sent><txt>Авась таго баняс мурдась.</txt>
<trEng></trEng></sent></p>
<page>((KutoA1976-0009))</page>
<p><sent><txt>А истя ли вирьсэ нармушкине ливтни левкстэ пешксе пизэнзэ вакска, зярдо друк неи малава ютыця ломань?</txt>
<trEng></trEng></sent></p>
<p><sent><txt>Лакасть Улянь ансяк превензэ.</txt>
<trEng></trEng></sent>
<sent><txt>Тевс таго кундасть кедензэ.</txt>
<trEng></trEng></sent>
<sent><txt>Ракасть кавто мирде мартонть лангсо, баня каштомсонть паломсто, пек лакштордыця пенгтне ды толоськак лиснесь ушов, мерят, аванть лангсо згилязь, варштнеме.</txt>
<trEng></trEng></sent></p>
<p><sent><txt>Уля тейсь штёлок.</txt>
<trEng></trEng></sent>
<sent><txt>Лопавтсь каштордыця, прок сонзэ ланга тошкиця, тумо тараткень, буто шёлконь, баня тенсть.</txt>
<trEng></trEng></sent>
<sent><txt>Очкос мадевтемстэст арсезевсь пайстомось: « Моньгак истя курок путсамизь кандолазс».</txt>
<trEng></trEng></sent>
<sent><txt>Мезес а кунды, леди сонзэ мельс таго теке тамашась.</txt>
<trEng></trEng></sent>
<sent><txt>Паряк, алкукс Уля парс а панжи?</txt>
<trEng></trEng></sent></p></chap>
<chap><chapNo>2</chapNo>

<p><sent><txt>Се шкане Валдаень Рамко покш кинть кувалма сыль Зарецкойстэ кудов.</txt>
<trEng></trEng></sent>
<sent><txt>Нолдызь больницясто.</txt>
<trEng></trEng></sent>
<sent><txt>Рамко капши кенереме баняс.</txt>
<trEng></trEng></sent>
<sent><txt>Вармась канды каршонзо лов ды, мерят, уросо пупси чова канзёркстнэсэ конянзо.</txt>
<trEng></trEng></sent>
<sent><txt>Моли, моли цёрась ― велявты, оймси аламос, таго сырги.</txt>
<trEng></trEng></sent>
<sent><txt>Нал веле пестэнть кол вармась тензэ кармась марявомо седе сэтьмекс.</txt>
<trEng></trEng></sent>
<sent><txt>Молемстэнзэ Рамко ванкшнось кинть кавто пельга, кинь кудонь уголс чавозь лазтнэнь лангсо мезе рисовазь? Сельмезэнзэ понгонесь то кедьге, то истямо кедь ёнкс, кона марто чиемс или ардомс пожарс.</txt>
<trEng></trEng></sent>
<sent><txt>Вана ведра, багра, кустема, сонзэ нинть мазый рунгонзо кондямокс мендязь недь узере.</txt>
<trEng>Look a bucket, ???, a ladder, an ax with a handle curved like the beautiful body of his wife's.</trEng></sent>
<sent><txt>Вирязонь Матвеень лазнэнзэ лангсо лишме, кардайсэнзэ ― арась.</txt>
<trEng></trEng></sent></p>
<p><sent><txt>Пейдемат сы, кода кудотне вейкест пес молить азорост ёнов.</txt>
<trEng></trEng></sent>
<sent><txt>Мазуронь Оверькань овсе пештешка кудыненть кавто сельмешка вальманзо ваныть азоронзо ладсо, коня алга.</txt>
<trEng></trEng></sent>
<sent><txt>Рамконь мельс ледсь, кода сонзэ ранявомадонзо мейле больницяс ускомстонзо, чумокс эсь прянзо ловсь Оверька, мекс паневтизе сестэ кружокстонть.</txt>
<trEng></trEng></sent>
<sent><txt>Мейле сонсь Исай витькстась Мазуриннэнь, зярдо ды ки тензэ лездась куземе полок лангс.</txt>
<trEng></trEng></sent></p>
<p><sent><txt>Ней весе веленек содыть, косо Рамко валсь верь народонть кис.</txt>
<trEng></trEng></sent></p>
<p><sent><txt>Цёрась кармась пачкодеме кудов, арси, самосонзо радовавтсы нинзэ, тейтерензэ, кавто цёрынензэ.</txt>
<trEng></trEng></sent></p>
<p><sent><txt>Кудонзо кустембряс лиссь Якшамкань Урван ды мерсь:</txt>
<trEng></trEng></sent></p>

<page>((KutoA1976-0010))</page>
<p><sent><txt>― Иля сова, Рамко лелякай.</txt>
<trEng></trEng></sent></p>
<p><sent><txt>― Мекс?</txt>
<trEng></trEng></sent></p>
<p><sent><txt>― Елеська сась.</txt>
<trEng></trEng></sent></p>
<p><sent><txt>― Азё киньгак лиянь манчек, идемевсь.</txt>
<trEng></trEng></sent>
<sent><txt>Ну?</txt>
<trEng></trEng></sent></p>
<p><sent><txt>― Кортан ломанькс.</txt>
<trEng></trEng></sent>
<sent><txt>Алкукс.</txt>
<trEng></trEng></sent></p>
<p><sent><txt>― Превсат?</txt>
<trEng></trEng></sent></p>
<p><sent><txt>― Кияк эзь учне тень.</txt>
<trEng></trEng></sent>
<sent><txt>Ранявкшнось, келя, пек.</txt>
<trEng></trEng></sent>
<sent><txt>Чавовомадонзо кулясь кучозель овсе стяко.</txt>
<trEng></trEng></sent>
<sent><txt>Ней кемат?</txt>
<trEng></trEng></sent></p>
<p><sent><txt>― Мельспарось те монень а покш.</txt>
<trEng></trEng></sent></p>
<p><sent><txt>― Содазь уш ― ве пизэс а кельгенить кавто овтот.</txt>
<trEng></trEng></sent>
<sent><txt>А стяко жо тонеть мерян ― иля сова.</txt>
<trEng></trEng></sent>
<sent><txt>Кудазорось иредезь.</txt>
<trEng></trEng></sent></p>
<p><sent><txt>― Ну, кунсолотан, молян эно Платонень.</txt>
<trEng></trEng></sent>
<sent><txt>Витькстака, тенянь...</txt>
<trEng></trEng></sent>
<sent><txt>Улянь эсе пивсэ?</txt>
<trEng></trEng></sent></p>
<p><sent><txt>― Зярс-мейс неяви, сон эзь маряяк тевденк.</txt>
<trEng></trEng></sent>
<sent><txt>Мейле мезес панжи, седе каня ве паз ансяк соды.</txt>
<trEng></trEng></sent></p>
<p><sent><txt>― Ну, кода тон арсят: Улянь маштсы?</txt>
<trEng></trEng></sent></p>
<p><sent><txt>― Орожицясь мон, Рамко леляй, берянян, ансяк жаль маряви тень авась.</txt>
<trEng></trEng></sent>
<sent><txt>А чумояк сон овсе.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Монгак эртевинь, буто кевс.</txt>
<trEng></trEng></sent></p>
<p><sent><txt>― Уш иля кортаяк.</txt>
<trEng></trEng></sent>
<sent><txt>Савтови тенк явомс.</txt>
<trEng></trEng></sent></p>
<p><sent><txt>― Эйкакштне монь аздат косот?</txt>
<trEng></trEng></sent></p>
<p><sent><txt>― Кудосто сынст эзинь редя.</txt>
<trEng></trEng></sent></p>
<p><sent><txt>― Ну, тевть ушодовсть пек ламо.</txt>
<trEng></trEng></sent></p>
<p><sent><txt>― Крещениясь тонеть аволь якстере сы.</txt>
<trEng></trEng></sent></p>
<p><sent><txt>― Шумбра хоть Елисей?</txt>
<trEng></trEng></sent></p>
<p><sent><txt>― Лангс ваномс, эцезь мешок прок.</txt>
<trEng></trEng></sent></p>
<p><sent><txt>― Варштамс, паряк?</txt>
<trEng></trEng></sent></p>
<p><sent><txt>― Мерян, иля сова.</txt>
<trEng></trEng></sent></p>
<p><sent><txt>― Проштяй зярс.</txt>
<trEng></trEng></sent></p>
<p><sent><txt>Тусть.</txt>
<trEng></trEng></sent>
<sent><txt>Урван, лыкамстонзо, кудов, Рамко ― Нужанень.</txt>
<trEng></trEng></sent>
<sent><txt>Алянть мельс ней марявсь паро, мекс Плато кудонь омбоце пельксэнть хоть рамизе, семе ярмакт а панды.</txt>
<trEng></trEng></sent>
<sent><txt>Те берянесь прок велявтсь паролдо: ней Рамконь таго ули уголозо.</txt>
<trEng></trEng></sent></p>
<p><sent><txt>« Мезеяк а теят, Плато, ― молемстэ эсь пачканзо толкови Рамко, ― лиссь истямо тев.</txt>
<trEng></trEng></sent>
<sent><txt>Эрямо теске сан мекев.</txt>
<trEng></trEng></sent></p>
<p><sent><txt>Ансяк моли ли тов Уля, бути живстэ кадови.</txt>
<trEng></trEng></sent>
<sent><txt>Сынст Елеська марто вейкеяк эйдест арасель.</txt>
<trEng></trEng></sent>
<sent><txt>Уш а секс ли пек вечксы Рома цёрынензэ низэ.</txt>
<trEng></trEng></sent>
<sent><txt>Течи теевсь Уля кавто мирдень вейке козяйкакс.</txt>
<trEng></trEng></sent>
<sent><txt>Мекс кавтонь?</txt>
<trEng></trEng></sent>
<sent><txt>Законось ашти васень мирденть кисэ.</txt>
<trEng></trEng></sent>
<sent><txt>Тон, Рамко, тосо лишноят, косо семс эрить.</txt>
<trEng></trEng></sent>
<sent><txt>Азорось Елисей.</txt>
<trEng></trEng></sent>
<sent><txt>Максы теть мезеяк ― паро, мери: « Ливтяк азё лияв, анок пизэнь варака, мезетькак арась тесэ», ― туят ансяк потмо панарсо...</txt>
<trEng></trEng></sent></p>
<page>((KutoA1976-0011))</page>
<p><sent><txt>Истя арсезь сон куроксто пачкодсь Нужань, буто ве кенере пакарензэ лангс нучказь аштиця, ташто кудонтень.</txt>
<trEng></trEng></sent>
<sent><txt>Рамко кардаз ёно кустембря песэ ташто тенстьсэ нартнинзе пильгензэ, куземстэ вачкодинзе, чукадинзе карензэ ды совась Платонень.</txt>
<trEng></trEng></sent>
<sent><txt>Кудосонть ульнесть ансяк эйкакшт.</txt>
<trEng></trEng></sent>
<sent><txt>Рамко здоровакшномадо мейле кевкстинзе:</txt>
<trEng></trEng></sent></p>
<p><sent><txt>― Косот весе цёратне? Ну?</txt>
<trEng></trEng></sent></p>
<p><sent><txt>― Шпалат анокстыть Пильна веленть вакссо вирьсэ, ― отвечась тензэ Куля.</txt>
<trEng></trEng></sent>
<sent><txt>― Течи сыксэльть, ансяк арасть вана те шкас.</txt>
<trEng></trEng></sent></p>
<p><sent><txt>― Косот авать марто бабат?</txt>
<trEng></trEng></sent></p>
<p><sent><txt>― Кавонест уш умок банянь уштомо тусть.</txt>
<trEng></trEng></sent></p>
<p><sent><txt>― « Эрьвась эри семиясо, ве монь ансяк арась пизэм-ашком», ― арсесь Рамко.</txt>
<trEng></trEng></sent>
<sent><txt>Совась Матря.</txt>
<trEng></trEng></sent></p>
<p><sent><txt>― Я, тесэ гость минек.</txt>
<trEng></trEng></sent>
<sent><txt>Шумбрат, алей.</txt>
<trEng></trEng></sent></p>
<p><sent><txt>― Здоров, Матря...</txt>
<trEng></trEng></sent>
<sent><txt>Минек таго беда.</txt>
<trEng></trEng></sent></p>
<p><sent><txt>― Маринь.</txt>
<trEng></trEng></sent>
<sent><txt>Уля туи тонь марто?</txt>
<trEng></trEng></sent></p>
<p><sent><txt>― Ки соды, мезес панжи, кодамо превс кунды.</txt>
<trEng></trEng></sent></p>
<p><sent><txt>― Стака сонензэяк.</txt>
<trEng></trEng></sent></p>
<p><sent><txt>― Эрямо тей мекев нолдасамизь?</txt>
<trEng></trEng></sent></p>
<p><sent><txt>― Ды ков эно мольтядо кудонк вакска.</txt>
<trEng></trEng></sent></p>
<p><sent><txt>― Нама, те тыненк а ён ули, ды мезеяк а теят.</txt>
<trEng></trEng></sent></p>
<p><sent><txt>― Истяяк эрсинек.</txt>
<trEng></trEng></sent>
<sent><txt>Чей, мельсэть ашти.</txt>
<trEng></trEng></sent>
<sent><txt>Кельгтяно знярс, мейле пазонь олясь.</txt>
<trEng></trEng></sent></p>
<p><sent><txt>Рамко арсесь: « Эрясть ломантне, кода паро тенст.</txt>
<trEng></trEng></sent>
<sent><txt>Мон вана сынь оймамочист коламо».</txt>
<trEng></trEng></sent>
<sent><txt>Вайгельсэ жо мерсь:</txt>
<trEng></trEng></sent></p>
<p><sent><txt>― Велявтсь Нал велентень апак учо ломань ды тевть ки соды кодаткак тейневти...</txt>
<trEng></trEng></sent>
<sent><txt>Груша марто Митя семе эзть пачколе тыненк?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Паряк, васолбабанстэст кандынзе пазось.</txt>
<trEng></trEng></sent></p>
<p><sent><txt>― Алкукс, а тов ли тусть.</txt>
<trEng></trEng></sent></p>
<p><sent><txt>― Кудосто тон?</txt>
<trEng></trEng></sent></p>
<p><sent><txt>― Аволь.</txt>
<trEng></trEng></sent>
<sent><txt>Зарецкойстэ...</txt>
<trEng></trEng></sent>
<sent><txt>больницясто.</txt>
<trEng></trEng></sent></p>
<p><sent><txt>― Пекеть эзь вачо?</txt>
<trEng></trEng></sent></p>
<p><sent><txt>― Ярсынь аволь умок.</txt>
<trEng></trEng></sent></p>
<p><sent><txt>― Сестэ кайсек, оймсек оно каштлангсо, ― мерсь таго Матря ды арсезевсь: « Течи теде витькстамс Елена Павловнанень или уш апаркстомтомс праздниктенть мейле? Сави нейке жо тензэ совамс, кадык ютко шкане карми лия таркань вешнеме, бути пеле кудосо эрямс икеле ладсо ней арась мелезэ.</txt>
<trEng></trEng></sent>
<page>((KutoA1976-0012))</page>
<sent><txt>Мон маринь, вандыде мейле сонензэ таго тонавтомо кармамс».</txt>
<trEng></trEng></sent></p>
<p><sent><txt>Те тевенть кувать апак сацтне, Матря мольсь учительницантень.</txt>
<trEng></trEng></sent>
<sent><txt>кудонь азоравась то кепедьсы кеденть валдо комнатанть кенкшес стукадемс, то, прок пицевемстэ, сайсы мекев апак стукаде, совась учительницантень Матря, лекстась кувакасто ды стамбарнэ озась.</txt>
<trEng></trEng></sent>
<sent><txt>Икельга пацянзо витнезь, мерсь:</txt>
<trEng></trEng></sent></p>
<p><sent><txt>― Елена Павловна, минек таго мелявкс.</txt>
<trEng></trEng></sent></p>
<p><sent><txt>― Кодамо?</txt>
<trEng></trEng></sent></p>
<p><sent><txt>― Покш.</txt>
<trEng></trEng></sent>
<sent><txt>Тона кудонь Рамкось эрямо сы тезэнь мекев, ― ёвтнесь Матря.</txt>
<trEng></trEng></sent>
<sent><txt>Мейле поладсь:</txt>
<trEng></trEng></sent></p>
<p><sent><txt>― Тесна тенек ули курок.</txt>
<trEng></trEng></sent></p>
<p><sent><txt>― Монь кис иля мелявто, ― отвечась тейтересь.</txt>
<trEng></trEng></sent>
<sent><txt>― Ванды жо туян аванень.</txt>
<trEng></trEng></sent>
<sent><txt>Истякак терди сон монь умок.</txt>
<trEng></trEng></sent></p>
<p><sent><txt>─ Эзить кежиявто?</txt>
<trEng></trEng></sent></p>
<p><sent><txt>― А мезень кис: эринек минь ладнойстэ.</txt>
<trEng></trEng></sent></p>
<p><sent><txt>― Ну, пасиба теть, ― кецясь Матря ды лиссь.</txt>
<trEng></trEng></sent></p>
<p><sent><txt>Елена Павловна мольсь икельсе вальмантень, оймензэ коштсо солавтсь кругловой «сельмине»  ды варштась пачканзо, кода Чувырькань Ягрань од кудонть кардазнэк вализе лов.</txt>
<trEng></trEng></sent>
<sent><txt>Елена Павловнань од авась, пайстомо Калерия, кудонть потсто, паряк, а лиснияк.</txt>
<trEng></trEng></sent>
<sent><txt>Ловось меельсе колмо читнестэ, лотксемань апак сода, прась верде, ды ней вана вармась кепси сонзэ, вешкси.</txt>
<trEng></trEng></sent>
<sent><txt>Маряви, кода кашторды вальма пельцас тунда, троицянь вастомсто, понгавтозь укштор лопинесь.</txt>
<trEng></trEng></sent>
<sent><txt>Весе коськсь, ансяк нурька тарадкестэнзэ кодаяк а мени.</txt>
<trEng></trEng></sent></p>
<p><sent><txt>Сон тейтеренть мельс лецтизе се каштазонь каямо чинтькак, зярдо патязо, Нина, теевсь Люстрицкой адвокатонтень малавиксэкс, кода мейле мирденень лиссь.</txt>
<trEng></trEng></sent>
<sent><txt>Кучни сёрмат, шны Петербургсо вельть паро эрямонзо.</txt>
<trEng></trEng></sent>
<sent><txt>Полазо, келя, революциядонть мейле теевсь социалистэкс-революционерэкс.</txt>
<trEng></trEng></sent>
<sent><txt>Елена Павловна сестэ ловсь Нинань ланга превнень кондямокс, ней вана сонськак патянзо киява моли.</txt>
<trEng></trEng></sent></p>
<p><sent><txt>Маныть Нал велентень панжсть од училища.</txt>
<trEng></trEng></sent>
<sent><txt>Мерить эйстэнзэ министерской.</txt>
<trEng></trEng></sent>
<sent><txt>Сась тозонь учителькс од цёра.</txt>
<trEng></trEng></sent>
<sent><txt>Лемезэ Демид Аркадьевич Таланов.</txt>
<trEng></trEng></sent>
<sent><txt>Ансяк неизе Елена, сеске цёранть раужо ды кувака сельме понанзо ламо сардокс тантейстэ пезнасть сонзэ седеентень, ды, васняяк, од тейтересь эсь пачканзо кольневтезь мерсь мельс туицянстэнь « Дима».</txt>
<trEng></trEng></sent>
<page>((KutoA1976-0013))</page>
<sent><txt>Цёрась чама лангс мазый, сельмензэ раужот, ансяк суволат секс, што вельть косойть.</txt>
<trEng></trEng></sent>
<sent><txt>Алясь теде парсте соды ― визди невтемс вановтонзо ды, нама, секс вере сельме керензе ломань ютксо зярдояк а кепси.</txt>
<trEng></trEng></sent>
<sent><txt>Свал ваны прок кавто ласкскень пачк.</txt>
<trEng></trEng></sent></p>
<p><sent><txt>Весе жо некшницянзо, содыцянзо ансяк теке тувталонть коряс вейкень пес ловить пайстомо прянть манчицякс и жуликекс.</txt>
<trEng></trEng></sent>
<sent><txt>Елена жо Демид Аркадьевичте честной ломаньгак эзь вастне ды вечксы сонзэ, вечксы истя, што цёрась пельс конязь сельмсэнзэяк умок редизе тень ды отвечи истямо же вечкемасо.</txt>
<trEng></trEng></sent>
<sent><txt>Сынь анокт уш васодемс пингень-пингес, прок мирде ды ни.</txt>
<trEng></trEng></sent></p>
<p><sent><txt>Кенкшенть удалдо, кудонть омбо пельде кайсететсь кеветее иесэ Кулянь штердемстэ морамонь мазыи ды суредентькак човине весела вайгельнесь:</txt>
<trEng></trEng></sent></p>
<p><sent><txt>Люкай, пижине дугай,</txt>
<trEng></trEng></sent></p>
<p><sent><txt>Люкай, мазыйне дугай,</txt>
<trEng></trEng></sent></p>
<p><sent><txt>Зяро недлят аштекшнить,</txt>
<trEng></trEng></sent></p>
<p><sent><txt>Зяро кесакт штердекшнять?</txt>
<trEng></trEng></sent></p></chap>
<chap><chapNo>3</chapNo>

<p><sent><txt>Банянть явавтоманзо мейле Уля кармась кудозонзо совамо пильге сур лангсо.</txt>
<trEng></trEng></sent>
<sent><txt>Кенкшенть ушос чавозь олгонь кендентькак стараясь кодаяк а токадемс: каштордомо карми.</txt>
<trEng></trEng></sent>
<sent><txt>Таго пильге виезэ маштсь Улянь.</txt>
<trEng></trEng></sent>
<sent><txt>Лоткась авась кенкшенть удалов мештезэнзэ а кельгиця седеензэ оймавтомо, сизезь ойме коштонзояк полавтомо.</txt>
<trEng></trEng></sent>
<sent><txt>Сэтьме калмокс кашт молиця кудосонть аварьгадсь вишка цёрынезэ.</txt>
<trEng></trEng></sent>
<sent><txt>Каятотсть каштлангонть ёнов эскелькст, марятотсь васень мирдензэ вайгелеськак:</txt>
<trEng></trEng></sent></p>
<p><sent><txt>― Я, те так плант, ― моткодезевсь цёрась.</txt>
<trEng></trEng></sent>
<sent><txt>― Тон, аля, кинь?</txt>
<trEng></trEng></sent></p>
<p><sent><txt>― Минек, ― отвечась авардеманть пачк эйкакшось.</txt>
<trEng></trEng></sent></p>
<p><sent><txt>― Ки тетят?</txt>
<trEng></trEng></sent></p>
<p><sent><txt>― Тетям.</txt>
<trEng></trEng></sent></p>
<p><sent><txt>― Ават?</txt>
<trEng></trEng></sent></p>
<p><sent><txt>― Авам.</txt>
<trEng></trEng></sent></p>
<p><sent><txt>― Эх, те так вана плант...</txt>
<trEng></trEng></sent>
<sent><txt>Кода леметь?</txt>
<trEng></trEng></sent></p>
<p><sent><txt>― Ема.</txt>
<trEng></trEng></sent></p>
<p><sent><txt>― Адя монень.</txt>
<trEng></trEng></sent></p>
<p><sent><txt>― А молян.</txt>
<trEng></trEng></sent>
<sent><txt>Ва тестэ...</txt>
<trEng></trEng></sent></p>
<page>((KutoA1976-0014))</page>
<p><sent><txt>Марявсть икельсь эзементь ваксс мекей эскелямот.</txt>
<trEng></trEng></sent>
<sent><txt>Улянь а таркасо седеезэ ськирятомо кармась.</txt>
<trEng></trEng></sent>
<sent><txt>Авась ноцковтызе кенкш кундамонть.</txt>
<trEng></trEng></sent></p>
<p><sent><txt>― Авай! ― кенярдозь серьгедсь цёрынесь.</txt>
<trEng></trEng></sent></p>
<p><sent><txt>― Таго плант, ― музгордевсь Елеська дивазь.</txt>
<trEng></trEng></sent>
<sent><txt>― Арази те тонь, Уля?</txt>
<trEng></trEng></sent></p>
<p><sent><txt>― Рамко марто минек ― васенце, ― смелстэ мерсь авась, солдатонть ёнов ялатеке пелезь ваномсто.</txt>
<trEng></trEng></sent>
<sent><txt>Цёрыненть каштланго чирестэ саизе кедезэнзэ.</txt>
<trEng></trEng></sent></p>
<p><sent><txt>― Паряк, омбоцеяк ули?</txt>
<trEng></trEng></sent></p>
<p><sent><txt>― Зярс-мейс арась.</txt>
<trEng></trEng></sent></p>
<p><sent><txt>― Чияк, симемстэнек, пилезэнь монь вейке родноем уш тошкстась Рамконь лангозот содамокс совамодо.</txt>
<trEng></trEng></sent>
<sent><txt>Цёрынеденть жо васенцеде марян.</txt>
<trEng></trEng></sent></p>
<p><sent><txt>― Иляк муе чумом: учнинь эйсэть кувать.</txt>
<trEng></trEng></sent>
<sent><txt>Войнас чавовомадот раужо кулясь човоримизь истя.</txt>
<trEng></trEng></sent></p>
<p><sent><txt>― Зяро иензэ те Рамконь левксэнть?</txt>
<trEng></trEng></sent></p>
<p><sent><txt>― Кавто.</txt>
<trEng></trEng></sent></p>
<p><sent><txt>― Кувать учить, азарсь кискат усксесть эйсэть.</txt>
<trEng></trEng></sent>
<sent><txt>Венчиде церьковасояк?</txt>
<trEng></trEng></sent></p>
<p><sent><txt>― Эно.</txt>
<trEng></trEng></sent></p>
<p><sent><txt>― Ней мезть карматано тейнеме?</txt>
<trEng></trEng></sent></p>
<p><sent><txt>― Тонь олясь.</txt>
<trEng>You are the one who has to decide that.</trEng></sent>
<sent><txt>Мелеть а коласа.</txt>
<trEng>I won't go against your will.</trEng></sent></p>
<p><sent><txt>― Карман арсеме плант.</txt>
<trEng></trEng></sent>
<sent><txt>Машттадызь весе или прям ёмавтса монсь...</txt>
<trEng></trEng></sent></p>
<p><sent><txt>― Азё баняс.</txt>
<trEng></trEng></sent>
<sent><txt>Понкст-панарт оно горобиясто сайть кодат мельс туить.</txt>
<trEng></trEng></sent>
<sent><txt>Мартот молеме?</txt>
<trEng></trEng></sent></p>
<p><sent><txt>― А пелян ськамонгак.</txt>
<trEng></trEng></sent>
<sent><txt>Ломанть обидимизь весе шайтятнэнь кисэяк.</txt>
<trEng></trEng></sent>
<sent><txt>Идемевснень уш а мезе теемс монь лангсо...</txt>
<trEng></trEng></sent>
<sent><txt>Якшамкань баняст ули?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent></p>
<p><sent><txt>― Азё тердик Урванонь мартон банясо парямо.</txt>
<trEng></trEng></sent>
<sent><txt>Кудазорось тусь.</txt>
<trEng></trEng></sent>
<sent><txt>Уля васня чийнесь Якшамканень, мейле пульзясь пазаватнень икелев ды кармась, озномстонзо, кортамо:</txt>
<trEng></trEng></sent></p>
<p><sent><txt>― Миколай угодник, путык паро превс Елеськань, мерть урьвакстомадо сонензэ лия лангс, кармавтык максомо тенек лишме марто скал ды зярояк ярмаккеть...</txt>
<trEng></trEng></sent></p>
<p><sent><txt>Кашторгадсть кенкшенть удало кендесэнть олгтне.</txt>
<trEng></trEng></sent>
<sent><txt>Совась, теке саламо, Груня, мешась од аванстэнь молитванть пес прядомо, мерсь:</txt>
<trEng></trEng></sent></p>
<p><sent><txt>― Авай, иля пель: мон ансяк нарядон кисэ сынь.</txt>
<trEng></trEng></sent>
<sent><txt>Митяненьгак мезеяк эряви саемс.</txt>
<trEng></trEng></sent>
<sent><txt>Ванды покш праздник.</txt>
<trEng></trEng></sent></p>
<page>((KutoA1976-0015))</page>
<p><sent><txt>― Мезе мелеть, сайть...</txt>
<trEng></trEng></sent>
<sent><txt>Косо карматадо зярс-мейс эрямо?</txt>
<trEng></trEng></sent></p>
<p><sent><txt>― Васолбабань кедьсэтяно минь.</txt>
<trEng></trEng></sent>
<sent><txt>Груня кайсевсь кудо потмомть эзга ― мельганзо пиже пуль мольсь...</txt>
<trEng></trEng></sent>
<sent><txt>― Пек уш иля капша: сон ансяк тусь.</txt>
<trEng></trEng></sent></p>
<p><sent><txt>― Неия.</txt>
<trEng></trEng></sent>
<sent><txt>Семс учнинь лисеманзо, ванкшнынь ушосо.</txt>
<trEng></trEng></sent></p>
<p><sent><txt>― Пек пелян, Груня, течи тетят илязо са ― тюрезевить.</txt>
<trEng></trEng></sent></p>
<p><sent><txt>― Кода уш паз мери.</txt>
<trEng></trEng></sent></p>
<p><sent><txt>Тейтересь вачкась чаво мешокс оршамо-карсема пельть, эрязасто сюлминзе, каинзе керш лавтовонзо трокс.</txt>
<trEng></trEng></sent>
<sent><txt>Теке неевтезэ ульнесь.</txt>
<trEng></trEng></sent></p>
<p><sent><txt>― Минек эрямось овсе кольсь-каладсь, порксавсь-тапавсь, левкскем, ― авардезевсь, Романь раужо прянть вадяшкавтнезь, Уля.</txt>
<trEng></trEng></sent>
<sent><txt>― Мезе минек учи ― ве пазось ансяк соды.</txt>
<trEng></trEng></sent></p>
<p><sent><txt>Чокшнестэнтькак, се вестэнтькак Елеська прянзо невтсь истя, прок сон эзь тукшно кудостонть ковгак.</txt>
<trEng></trEng></sent>
<sent><txt>Ансяк сельмензэ эзинзе кайсе Рома лангс.</txt>
<trEng></trEng></sent></p>
<p><sent><txt>Валске, пси панжакайде ярсамсто, кортазевсь:</txt>
<trEng></trEng></sent></p>
<p><sent><txt>― Плантось истямо ней: моньгак ули цёрам, ансяк вана козяйкам...</txt>
<trEng></trEng></sent>
<sent><txt>― раказевсь Улянь васень мирдесь, ― чачк явозь, лиякс меремс, кавто мирдень ни.</txt>
<trEng></trEng></sent></p>
<p><sent><txt>― Беряньстэ тон арсят мондень.</txt>
<trEng></trEng></sent>
<sent><txt>Эзинь учне пельдеть истямо вал, мазы полай, ― макссь каршо вал Уля.</txt>
<trEng></trEng></sent></p>
<p><sent><txt>― Паряк, лия кой-мезе тон а учнят, ансяк ялатеке се карми улеме!</txt>
<trEng></trEng></sent></p>
<p><sent><txt>― Мезе жо? Маштсамак? На вана тонеть кедь-ёнкс! ― таргась авась аксялдо узере, кона кивчкадсь ёндолкс...</txt>
<trEng></trEng></sent>
<sent><txt>― На, керямак нейке чачк! Чуман икелеть!</txt>
<trEng></trEng></sent></p>
<p><sent><txt>Пек пижнемаст марязь, аварьгадсь эйкакшось.</txt>
<trEng></trEng></sent></p>
<p><sent><txt>― Те так плант...</txt>
<trEng></trEng></sent></p>
<p><sent><txt>― Маштомак на, мерян! Эйкакшомгак оно вишкинестэ кадса...</txt>
<trEng></trEng></sent>
<sent><txt>Чумось минек тамашасонть ― войнась.</txt>
<trEng></trEng></sent>
<sent><txt>Те сон истя тюревти минекак.</txt>
<trEng></trEng></sent>
<sent><txt>Ну, на, саик оймем!</txt>
<trEng></trEng></sent></p>
<p><sent><txt>― Дуракт вешнят?</txt>
<trEng></trEng></sent></p>
<p><sent><txt>― Аволь.</txt>
<trEng></trEng></sent>
<sent><txt>А вечкеви монень грозямот.</txt>
<trEng></trEng></sent></p>
<p><sent><txt>― Мон истя тандавтнеме тонь эзинь арсеяк.</txt>
<trEng></trEng></sent>
<sent><txt>Шка сы, тонськак чаула прят ёмавтсак.</txt>
<trEng></trEng></sent></p>
<p><sent><txt>― Мон аволь Валдай Анися.</txt>
<trEng></trEng></sent></p>
<p><sent><txt>― Сень мирдензэ ни.</txt>
<trEng></trEng></sent></p>
<page>((KutoA1976-0016))</page>
<p><sent><txt>― Обуцясь монь лия.</txt>
<trEng></trEng></sent>
<sent><txt>Теде кармат курок содамо тонсь...</txt>
<trEng></trEng></sent>
<sent><txt>Кундык эно кедьёнксонть, инескеть.</txt>
<trEng></trEng></sent>
<sent><txt>Кувать истя кирдемензэ карман?</txt>
<trEng></trEng></sent></p>
<p><sent><txt>― Узересь яла секе жо?</txt>
<trEng></trEng></sent></p>
<p><sent><txt>― Ну да.</txt>
<trEng></trEng></sent></p>
<p><sent><txt>― Тонеть кирдемс максозь ярмаккетне ванстовсть?</txt>
<trEng></trEng></sent></p>
<p><sent><txt>― Аволь ансяк целат ― раштасть.</txt>
<trEng></trEng></sent></p>
<p><sent><txt>― А кеман валс: таргить ловомс.</txt>
<trEng></trEng></sent></p>
<p><sent><txt>Уля кунсолызе.</txt>
<trEng></trEng></sent>
<sent><txt>Чатьмонсть обеднянть лисемс.</txt>
<trEng></trEng></sent>
<sent><txt>Елисей, зярдо лововсть ярмактне, мерсь нинстэнь:</txt>
<trEng></trEng></sent></p>
<p><sent><txt>― Азё тердик Рамконь инжекс.</txt>
<trEng></trEng></sent></p>
<p><sent><txt>― Тонстеть молемс ули седе ён, да васоло сон ― Зарецкоень больницяоо.</txt>
<trEng></trEng></sent></p>
<p><sent><txt>― Тон мезеяк эзить маря сондензэ.</txt>
<trEng></trEng></sent>
<sent><txt>Тосто, келя, нолдызь ды сась исяк, ансяк совась Нужанень.</txt>
<trEng></trEng></sent></p>
<p><sent><txt>― Маритькак теде мондень икеле тон, эрявияк Рамко тонеть, ― азё сонзэ тердеме тонсь.</txt>
<trEng></trEng></sent>
<sent><txt>Монень, ава прясон, а лади мирдень вакска тов молемс кисэнзэ.</txt>
<trEng></trEng></sent></p>
<p><sent><txt>― Да, кортат, Уля, превейстэ.</txt>
<trEng></trEng></sent>
<sent><txt>Ды кармась оршамо.</txt>
<trEng></trEng></sent></p>
<p><sent><txt>― Зярс идемевсть пря потсон а стукить...</txt>
<trEng></trEng></sent>
<sent><txt>А путомс ли тынк само тарказонк паро столь?</txt>
<trEng></trEng></sent></p>
<p><sent><txt>― Аволь берянь ули плантось, ― туемстэ мерсь кудазорсь.</txt>
<trEng></trEng></sent></p></chap>
<chap><chapNo>4</chapNo>

<p><sent><txt>Елена Павловна совась Калериянень эрямо таркадонэо кортнеме.</txt>
<trEng></trEng></sent></p>
<p><sent><txt>― Сак мекев монень, ― мерсь, мизолдозь, буто пель экшстэ варштавиця чись, учительницантень авась.</txt>
<trEng></trEng></sent>
<sent><txt>― Умок учан эйсэть.</txt>
<trEng></trEng></sent>
<sent><txt>Ськамот берянь эрямось.</txt>
<trEng></trEng></sent>
<sent><txt>Ушодт азе курмот-кармот кантнеме.</txt>
<trEng></trEng></sent>
<sent><txt>Мон молевлинь бу мартот лездамо, пекем вана меши.</txt>
<trEng></trEng></sent></p>
<p><sent><txt>― Ды монь ули-парось аламо.</txt>
<trEng></trEng></sent>
<sent><txt>Кантнемскак тень ансяк ульцянь трокс.</txt>
<trEng></trEng></sent></p>
<p><sent><txt>Елена Павловна ливтиль Нужань кедьстэ берюмас каподезь алкст-прялкст, зярдо каршо вастовсь Нужанень жо совамстонзо солдат.</txt>
<trEng></trEng></sent></p>
<p><sent><txt>« А те ли монь тревожицясь, ― арсезевсь, тензэ кинь максомсто, Горина.</txt>
<trEng></trEng></sent>
<sent><txt>― Сельмензэ, мерят, ювтонь.</txt>
<trEng></trEng></sent>
<sent><txt>Обуцязояк, паряк, истямо.</txt>
<trEng></trEng></sent>
<sent><txt>Чамазо жо пек натой вечкевиця».</txt>
<trEng></trEng></sent></p>
<p><sent><txt>Совась цёрась Нужанень, чекась-покась.</txt>
<trEng></trEng></sent></p>
<page>((KutoA1976-0017))</page>
<p><sent><txt>― Шумбратадо, ― моткодезвась, меельседе сюконямстонть.</txt>
<trEng></trEng></sent></p>
<p><sent><txt>― Поди.</txt>
<trEng></trEng></sent>
<sent><txt>Ютак икелев, Елисей Донатыч, ― отвечась тензэ Плато.</txt>
<trEng></trEng></sent></p>
<p><sent><txt>― Рамко тесэ?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Исяк уш тусь Лемдяйнень.</txt>
<trEng></trEng></sent>
<sent><txt>Мезекс пек эряви теть?</txt>
<trEng></trEng></sent></p>
<p><sent><txt>― Инжекс тердеманзо истя сынь.</txt>
<trEng></trEng></sent></p>
<p><sent><txt>― Илядо тюрезев, алят.</txt>
<trEng></trEng></sent>
<sent><txt>Роднятне тынь берянть.</txt>
<trEng></trEng></sent>
<sent><txt>Кежесь яки малаванк.</txt>
<trEng></trEng></sent></p>
<p><sent><txt>― Мон важ мартояк тейнян ялгакс.</txt>
<trEng></trEng></sent></p>
<p><sent><txt>― Течи Рамконень мон ёвтан эно сонзэ кисэ сакшномадот.</txt>
<trEng></trEng></sent>
<sent><txt>Ванды недлячи.</txt>
<trEng></trEng></sent>
<sent><txt>Тожо праздник.</txt>
<trEng></trEng></sent>
<sent><txt>Пондельникстэ сови тыненк...</txt>
<trEng></trEng></sent></p>
<p><sent><txt>― Пачкодезэ тень овторникстэ: пондельникстэ ломаннень мезеяк а макснить.</txt>
<trEng></trEng></sent></p>
<p><sent><txt>― Яводо, да седе превейстэ ды ладнойстэ.</txt>
<trEng></trEng></sent>
<sent><txt>Течи Рамконь иля вешне...</txt>
<trEng></trEng></sent>
<sent><txt>Каванямсат?</txt>
<trEng></trEng></sent></p>
<p><sent><txt>― А эряви.</txt>
<trEng></trEng></sent>
<sent><txt>Кудосо монь учить...</txt>
<trEng></trEng></sent>
<sent><txt>Пасиба паро валот кис, Платон Тимофеич.</txt>
<trEng></trEng></sent>
<sent><txt>Кунсолотан.</txt>
<trEng></trEng></sent></p>
<p><sent><txt>― Эряк шумбрасто.</txt>
<trEng></trEng></sent></p>
<p><sent><txt>Сась кудов Елеська, мерсь нинстэнь:</txt>
<trEng></trEng></sent></p>
<p><sent><txt>― Эзия муе мон Рамконь.</txt>
<trEng></trEng></sent></p>
<p><sent><txt>Обедамодост мейле Елисей кармавтызе Улянь наряжамо, сонсь тусь кардайсэнзэ кавто лишметнестэ вейкенть, кона седе бойка, ламо цветсэ красязь удалкс нурдынетнес кильдеме.</txt>
<trEng></trEng></sent>
<sent><txt>Кудазороськак оршась-карсесь, кода седикеле, ды тусть атят-бабат Нал велеванть паро ломанькс ардтнеме.</txt>
<trEng></trEng></sent></p>
<p><sent><txt>Весемеде бойкакс те крещениястонть лиссь Лемдяй Трошань ашо цюлка пильге вельть мазый вороноезэ.</txt>
<trEng></trEng></sent>
<sent><txt>Томар мельспаронть пачк ёвтнесь, кода кастызе те рысаконть колмо целковойде рамазь аволь ванькс пек тоштя вашиместэ.</txt>
<trEng></trEng></sent></p>
<p><sent><txt>Весе, кить сондензэ мейле састь, ванкшность лишмензэ лангс чирялт, кежейстэ, сявадыця сельмсэ.</txt>
<trEng></trEng></sent>
<sent><txt>Ды досадаськак сыненст покшоль.</txt>
<trEng></trEng></sent>
<sent><txt>Нал велесэ Трошань алкукс ломанькс ловицят пек аламольть.</txt>
<trEng></trEng></sent>
<sent><txt>Ней вана сон икельдинзе мик сюпавтненьгак.</txt>
<trEng></trEng></sent></p>
<p><sent><txt>Томар весемень пингсгэ палызе лишмензэ судо пес колмоксть.</txt>
<trEng></trEng></sent></p>
<p><sent><txt>― Миик монень рысакот, ― мерсь малазонзо молезь, Елеська.</txt>
<trEng></trEng></sent></p>
<page>((KutoA1976-0018))</page>
<p><sent><txt>― Ва, тоцязь пря, Томар оят а микшни, ― отвечась Троша.</txt>
<trEng></trEng></sent>
<sent><txt>― Тенень а улемс.</txt>
<trEng></trEng></sent></p>
<p><sent><txt>Чинь-чоп Уля ванкшнось васень мирдензэ сельмс, яла бажась неемс, мезть сень мельсэнзэ, ансяк стараясь овсе стяко.</txt>
<trEng></trEng></sent></p>
<p><sent><txt>Рамко сась тенст овторникень валске.</txt>
<trEng></trEng></sent>
<sent><txt>Шумбракстнесть.</txt>
<trEng></trEng></sent></p>
<p><sent><txt>― Озак, Роман Арламыч, ― мерсь Елеська, ― козонь мелеть, кортак, мезе машты келеть.</txt>
<trEng></trEng></sent></p>
<p><sent><txt>― Мон васня кунсоломо карман, ― макссь каршо вал Рамко.</txt>
<trEng></trEng></sent>
<sent><txt>― Коникенть лангс озан вана: лисема кенкшенть малас.</txt>
<trEng></trEng></sent></p>
<p><sent><txt>― Уля, конанок марто кармат эрямо? Витькстак, апак визде, мельде апак пеле, сельмс.</txt>
<trEng></trEng></sent></p>
<p><sent><txt>Елеська сонсь кортась истя,сонсь пельсь, отказы нись эйстэнзэ.</txt>
<trEng></trEng></sent>
<sent><txt>Ды алкукс полазо смелстэ марсь теязэ:</txt>
<trEng></trEng></sent></p>
<p><sent><txt>― Кежеть иляст са: ков Рамко, тов мон.</txt>
<trEng></trEng></sent>
<sent><txt>Романь вишкинестэ тетявтомо кадомс кодаяк а сы седеем.</txt>
<trEng></trEng></sent></p>
<p><sent><txt>― Мон учнинь истямо плант пельдеть...</txt>
<trEng></trEng></sent>
<sent><txt>Кудось-кардазось, нама, монь.</txt>
<trEng></trEng></sent>
<sent><txt>Лисемс тестэ сави Рамко марто тыненк.</txt>
<trEng></trEng></sent>
<sent><txt>Максса теть весе, мезе марто тон, Улянь мирде, совакшныть.</txt>
<trEng></trEng></sent></p>
<p><sent><txt>― Лишменек-скалнэк, вете ревень ульнесть, кавто тувон, вейксэ саразон ды нулан-валан.</txt>
<trEng></trEng></sent></p>
<p><sent><txt>― А кирдьса мезетькак.</txt>
<trEng></trEng></sent>
<sent><txt>Ярмакт максам Улянень икеле таштазетнестэ кавтосядт ведьгемень целковой ды тынсь комсьветее добовиде ― получинк надо нейке.</txt>
<trEng></trEng></sent></p>
<p><sent><txt>― Покш пасиба, ― мерсь Ульяна.</txt>
<trEng></trEng></sent></p>
<p><sent><txt>― Кавто чить максан оля туемс тенк ули-паронк марто.</txt>
<trEng></trEng></sent>
<sent><txt>Семс молян бояронь заводсто вина боцькань усксеме.</txt>
<trEng></trEng></sent>
<sent><txt>Мезе мутадо утомсто ды мацтсто, сень весе чачк яводо ды ключтнень мартонк саинк.</txt>
<trEng></trEng></sent>
<sent><txt>Вандыде мейле кисэст монсь, вакска ютамсто, тенк токан.</txt>
<trEng></trEng></sent></p>
<p><sent><txt>Истя калавтынзе седеест Елисей ды тусь.</txt>
<trEng></trEng></sent></p></chap>
<chap><chapNo>5</chapNo>

<p><sent><txt>Нужандь Плато мольсь Алякань Андранень.</txt>
<trEng></trEng></sent>
<sent><txt>Аволдась тона кадилань кондямо сельме чирькесэнзэ, кевкстизе здоровакшномадо мейле сеске жо, кода тейнить ансяк лиянь ломанькс а ловицят: ― Мезе тень од ёвтат? Кодат кулят кандыть, Платон Арламыч, то есть, Тюмохеич, наишь ли?</txt>
<trEng></trEng></sent></p>
<page>((KutoA1976-0019))</page>
<p><sent><txt>― Андрон Захарыч, аштикс ярмакот арасть?</txt>
<trEng>Andron Zakharych, you wouldn't have any spare money, would you?</trEng></sent>
<sent><txt>Кудыне мон лия путыксэлинь.</txt>
<trEng>I was going to put up another little house.</trEng></sent></p>
<p><sent><txt>Андра мизолдозевсь турванзо ве уголсо, мерсь:</txt>
<trEng></trEng></sent></p>
<p><sent><txt>― Тев алкукс пек паро затеить.</txt>
<trEng></trEng></sent>
<sent><txt>Мекс ансяк истямо превейде превеентень а добовавить ламине ярмакт.</txt>
<trEng></trEng></sent>
<sent><txt>Вана займамо сыть.</txt>
<trEng></trEng></sent>
<sent><txt>Ламо ли теть арявить, наишь ля?</txt>
<trEng></trEng></sent></p>
<p><sent><txt>― Кодгемень целковой.</txt>
<trEng></trEng></sent></p>
<p><sent><txt>― А седе аламо тетят ёмавтсь.</txt>
<trEng></trEng></sent>
<sent><txt>Мельсэть ашти?</txt>
<trEng></trEng></sent></p>
<p><sent><txt>― Помнян.</txt>
<trEng></trEng></sent></p>
<p><sent><txt>― Дедат Латкай Наво марто монь лангс чумонть каясь, прок минь грабинек вейке киява молемстэнек тетять.</txt>
<trEng></trEng></sent>
<sent><txt>Иеть уш седе мейле, наишь ли, кемгавксово ютасть.</txt>
<trEng></trEng></sent>
<sent><txt>Кулось васня дедат, мейле тетят, ансяк яла кежесь эри минек ютксо те шкас.</txt>
<trEng></trEng></sent>
<sent><txt>Весть мастясто тюрема таркасо Наво марто тенек покойникень Арлам атясь весе Нал веленть пингстэ мерсь розбойникень нуцькат, ярмаконзо тетять мештьстэ салыцят.</txt>
<trEng></trEng></sent>
<sent><txt>Пек стака ульнесь кирдемс-кандомс истямо кор.</txt>
<trEng></trEng></sent>
<sent><txt>Дедать наказынек сестэ, чавинек Наво атя марто, можна меремс, пеле куломс.</txt>
<trEng></trEng></sent>
<sent><txt>Текеде кельме калмскак тусь.</txt>
<trEng></trEng></sent></p>
<p><sent><txt>― Лоткак.</txt>
<trEng></trEng></sent>
<sent><txt>Мезть кенгелят? Монаннь Пингстэ сон вачкась тыненк, эзиде стявояк мейле...</txt>
<trEng></trEng></sent></p>
<p><sent><txt>― Ды мезть эно монень якат?</txt>
<trEng></trEng></sent></p>
<p><sent><txt>― Мон уш меринь, займиксэлинь ярмакт.</txt>
<trEng></trEng></sent></p>
<p><sent><txt>― Озак азё ― нарвак.</txt>
<trEng></trEng></sent></p>
<p><sent><txt>― Ярмакт а максат ― ваксозост наксадт, а ломань.</txt>
<trEng></trEng></sent></p>
<p><sent><txt>― Бути превейкс тонстеть неяват, азё дуракт вешнек лиява.</txt>
<trEng></trEng></sent></p>
<p><sent><txt>Плато сась кудов, лишме кильдсь, пачкодсь Мурза вакска Сырезь велев ды лоткась Тогай Баконь вальмалов.</txt>
<trEng></trEng></sent>
<sent><txt>Лазсо чавозь кудось чаволь ды пекстазель.</txt>
<trEng></trEng></sent>
<sent><txt>Маласо шабрась Платонень мерсь:</txt>
<trEng></trEng></sent></p>
<p><sent><txt>― Тогайть авнясо пивсыть розь.</txt>
<trEng></trEng></sent></p>
<p><sent><txt>― Мекс ансяк ней?</txt>
<trEng></trEng></sent></p>
<p><sent><txt>― Манынь одонияст ульнесь, меленсетнень а токшитькак.</txt>
<trEng></trEng></sent></p>
<p><sent><txt>― Мильгак эрятано, ― меревсь Плато, ды сеск фатясь, аволь эряво бу кортамс истя, сельмень сявадыцякс, а то шабрась пачтясынзе валонзо вельть каштан Баконень.</txt>
<trEng></trEng></sent></p>
<p><sent><txt>« Ялатеке мон икельдяса», ― ношкстамстонть, арсезевсь Плато.</txt>
<trEng></trEng></sent></p>
<page>((KutoA1976-0020))</page>
<p><sent><txt>Муизе сон Баконь алкукс авнясто.</txt>
<trEng></trEng></sent>
<sent><txt>Се цёрась ульнесь кувака жолгашка ды коськана, манынь розь олгонть понасо, секс мерильтькак тензэ сельме удалга веленек Тюжа Бако, сельмс ― Абакум Калиныч.</txt>
<trEng></trEng></sent></p>
<p><sent><txt>Платояк шумбракстнемстэ сонензэ пшкадсь истя, кевкстизе пек сюпав эрзянть ― эзсе стувто ли сон.</txt>
<trEng></trEng></sent></p>
<p><sent><txt>― Мельсэнь ашти мик леметькак: Плато.</txt>
<trEng></trEng></sent>
<sent><txt>Дедат, Арлам Кононычесь, хоть пек мондень сырель, алужомоль.</txt>
<trEng></trEng></sent>
<sent><txt>Нешке пиренеккак вириень вейке делянкасольть...</txt>
<trEng></trEng></sent>
<sent><txt>Неят, а ютко тень ― евтак, мезекс эрявомо тонеть карминь? Иля визде, кортак.</txt>
<trEng></trEng></sent>
<sent><txt>― Ярмаккеть эрявольть монень заем.</txt>
<trEng></trEng></sent></p>
<p><sent><txt>― Ламо.</txt>
<trEng></trEng></sent></p>
<p><sent><txt>― Ведьгемень целковой.</txt>
<trEng></trEng></sent></p>
<p><sent><txt>― Адя максан, ― радовавтызе, паро лияназонь тенстешка сакалстонзо сюватнень ёртнемстэ, Бако.</txt>
<trEng></trEng></sent></p>
<p><sent><txt>Арды Платон кудов, арси: « Сюпавтнеяк аволь вейкеть эрсить.</txt>
<trEng></trEng></sent>
<sent><txt>Андро згилясь лангсом, Бако моньгак лови ломанькс».</txt>
<trEng></trEng></sent></p>
<p><sent><txt>Кузевсь Платонь лишмезэ Чиналксема пандо пряс, ютась кордононть вакска, покш кинть марто совась вирьс.</txt>
<trEng></trEng></sent></p>
<p><sent><txt>― Те?</txt>
<trEng></trEng></sent></p>
<p><sent><txt>― Те.</txt>
<trEng></trEng></sent></p>
<p><sent><txt>Истя кортнить, Платодо прок, лопавтомо тарадтнэ то васолевемстэ, то сивемстэ.</txt>
<trEng></trEng></sent>
<sent><txt>Дубор-дабор ардсь ютыцянть кинзэ трокс нумоло.</txt>
<trEng></trEng></sent></p>
<p><sent><txt>« Те, мерить, а парс», ― арсезевсь лавтовонзо трокс колмоксть сельгемстэнзэ, Плато.</txt>
<trEng></trEng></sent></p>
<p><sent><txt>― Па-рс! ― мерсь, тарад лансго нурсемстэ, варака.</txt>
<trEng></trEng></sent></p>
<p><sent><txt>« Мезе, чей, берянесь монь учи, ― лацесь аламодо ськирятыця седеензэ Плато.</txt>
<trEng></trEng></sent>
<sent><txt>Ярмакт муинь займамс.</txt>
<trEng></trEng></sent>
<sent><txt>Кедезэньгак уш понгсть.</txt>
<trEng></trEng></sent>
<sent><txt>Иеде мейле, нама, сынст пандомс эряви ды се шкас, кода мерить, яла ки жив ули...»</txt>
<trEng></trEng></sent></p>
<p><sent><txt>Лишмесь пачкодсь Нужатнень орта лангс, Платононь арсеманзо поладынзе эрямось.</txt>
<trEng></trEng></sent>
<sent><txt>Лиссь Матря кардайс кудазоронть вастомо, мерсь:</txt>
<trEng></trEng></sent></p>
<p><sent><txt>― Меркуловна тенек пачкодсь.</txt>
<trEng></trEng></sent></p>
<p><sent><txt>― Умок учнян бабанть.</txt>
<trEng></trEng></sent></p>
<p><sent><txt>― Ансяк сырнеме, нать, кармась.</txt>
<trEng></trEng></sent></p>
<p><sent><txt>― Мекс теть истя маряви? Сон ежов ульнесь, 0 чирькенть менстемстэ мерсь Плато.</txt>
<trEng></trEng></sent></p>
<p><sent><txt>― Авардемам умок савтызе те вели сельмесь.</txt>
<trEng></trEng></sent>
<sent><txt>Кавтаськетненень вельть ламо евтнесь мезть а эрявитькак, паряк.</txt>
<trEng></trEng></sent></p>
<page>((KutoA1976-0021))</page>
<p><sent><txt>― Я.</txt>
<trEng></trEng></sent>
<sent><txt>Мезть?</txt>
<trEng></trEng></sent></p>
<p><sent><txt>― Кить сынст алкукс тетяст-аваст, кода лемест, хвамилияст мик.</txt>
<trEng></trEng></sent></p>
<p><sent><txt>― Чей, аволь?</txt>
<trEng></trEng></sent></p>
<p><sent><txt>― Аволявсть весе.</txt>
<trEng></trEng></sent></p>
<p><sent><txt>― Те ― беда, Матрёш.</txt>
<trEng></trEng></sent>
<sent><txt>Косо нонат эрить ― витькстась?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Пештень ямся пелькскеть мештьстэст невтнесь, аравтнесь вейс.</txt>
<trEng></trEng></sent>
<sent><txt>Тердекшния кардайс, иля кортне, мерян, варявсто, те, паряк, эйкакштненень а эряви содамс.</txt>
<trEng></trEng></sent>
<sent><txt>Вана сы сонсь Плато, теезэ, кода машты.</txt>
<trEng></trEng></sent></p>
<p><sent><txt>― Мезть отвечась теть?</txt>
<trEng></trEng></sent></p>
<p><sent><txt>― Ежом берянь, мери, сырединьгак вельть пек.</txt>
<trEng></trEng></sent>
<sent><txt>Човонезэнь лекси куломась.</txt>
<trEng></trEng></sent>
<sent><txt>Кода те пежетенть коряс пазонтень отвечамо тона чисэ карман.</txt>
<trEng></trEng></sent></p>
<p><sent><txt>― Витя марто Венят кемизь?</txt>
<trEng></trEng></sent></p>
<p><sent><txt>― Валонзояк сёрмадызь вейкень пес тетрадкас.</txt>
<trEng></trEng></sent></p>
<p><sent><txt>― Ох, ведун бабась мезе роботась.</txt>
<trEng></trEng></sent>
<sent><txt>Кевс вачкодинзе кеденек, вармас нолдызе виенек.</txt>
<trEng></trEng></sent></p>
<p><sent><txt>― Нама, ней Витят-Венят кунсоломо минек а кармить.</txt>
<trEng></trEng></sent>
<sent><txt>Андрейгак покш сельмсэнзэ вансь-вансь монь лангс, кевкстимим друк: « Паряк, монгак лия тетянь-авань?»</txt>
<trEng></trEng></sent></p>
<p><sent><txt>― Азё тошкстак се ведьмантень ― лисезэ седе курок тей.</txt>
<trEng></trEng></sent>
<sent><txt>Валон улить ёвтамс тензэ салава.</txt>
<trEng></trEng></sent></p>
<p><sent><txt>Матря тусь кудов.</txt>
<trEng></trEng></sent>
<sent><txt>Лишменть нолдамодонзо мейле Плато арсесь: « Нумолось, нать, а стяко чияк ардсь ким трокс.</txt>
<trEng></trEng></sent>
<sent><txt>Эзинь учне истямо покш несчастия: кавтаськетне тетякс путомо монь а кармить, авакскак Матрянь ловомадо лоткить.</txt>
<trEng></trEng></sent>
<sent><txt>Прок вана живойстэ кулость».</txt>
<trEng></trEng></sent></p>
<p><sent><txt>Меркуловна появась кардаз ёно кустембряс.</txt>
<trEng></trEng></sent></p>
<p><sent><txt>― Плато, здоров.</txt>
<trEng></trEng></sent></p>
<p><sent><txt>― Тюжа боров.</txt>
<trEng></trEng></sent>
<sent><txt>Ярмак ламо кандыть мартот?</txt>
<trEng></trEng></sent></p>
<p><sent><txt>― Пель трёшниккак эзинь.</txt>
<trEng></trEng></sent>
<sent><txt>Монськак вана туинь алкукс пурнамо...</txt>
<trEng></trEng></sent></p>
<p><sent><txt>― Косот яла семс азорот?</txt>
<trEng></trEng></sent></p>
<p><sent><txt>― Петербургсот, ― отвечась, коськана суронзо штёлкаевтемстэ, пек сыре бабинесь.</txt>
<trEng></trEng></sent></p>
<p><sent><txt>― Адресэст, паряк, содасак?</txt>
<trEng></trEng></sent></p>
<p><sent><txt>― А сёрмат ли сынь монень, аля, кармить кучнеме.</txt>
<trEng></trEng></sent>
<sent><txt>Весть энялдынь мон Улыбиннэнь, минек од управляющеентень, максомс тень адресэст, кармась лангсон згилямо ды пейдимим весе сэрьс.</txt>
<trEng></trEng></sent>
<page>((KutoA1976-0022))</page><sent><txt>« А тов ли уш, келя, сыргавлить.</txt>
<trEng></trEng></sent>
<sent><txt>Мон, мери, содан, а тошналгалить пек мельгат, весела тенст истякояк, эзть кармавто тонеть ёвтамодо поклон, ансяк ярмакт вешить».</txt>
<trEng></trEng></sent>
<sent><txt>Азё, кортак мартонзо.</txt>
<trEng></trEng></sent></p>
<p><sent><txt>― Те паро.</txt>
<trEng></trEng></sent></p>
<p><sent><txt>― Мезесь? ― кевкстизе, сельмензэ конямстонзо, Меркуловна.</txt>
<trEng></trEng></sent></p>
<p><sent><txt>― Вадря, што тон а содасак сынст адресэст, ансяк вана ярмакт вельдеть монень а кучнить, уш тень кис а шнасынь.</txt>
<trEng></trEng></sent>
<sent><txt>I</txt>
<trEng></trEng></sent></p>
<p><sent><txt>― Витят-Венят ней, неявить, кассть.</txt>
<trEng></trEng></sent>
<sent><txt>Роботытькак, паряк.</txt>
<trEng></trEng></sent>
<sent><txt>Ч</txt>
<trEng></trEng></sent></p>
<p><sent><txt>― Парявинь уш.</txt>
<trEng></trEng></sent>
<sent><txt>Кадомстост морыде лиякс.</txt>
<trEng></trEng></sent></p>
<p><sent><txt>― Кортнинь, мезе кармавтозель монень.</txt>
<trEng></trEng></sent>
<sent><txt>Ломанесь мон вишкинян...</txt>
<trEng></trEng></sent></p>
<p><sent><txt>― Мекс эно тонеть эрявсь ёвтнемс Витя марто Венянень, мезде тенст а шка содамс?</txt>
<trEng></trEng></sent></p>
<p><sent><txt>― Чуман, ансяк учомс тень а зярдо се шканть: калмось терди монь.</txt>
<trEng></trEng></sent></p>
<p><sent><txt>― Оно ков анокстат прят.</txt>
<trEng></trEng></sent>
<sent><txt>Кода жо ней монень эрямс мартост?</txt>
<trEng></trEng></sent></p>
<p><sent><txt>― Истя, кода эриде семс.</txt>
<trEng></trEng></sent></p>
<p><sent><txt>― Ванды тень вельть а ютко, вандыде жо мейле пачкодян лишмесэ Моисей Васильевич Улыбиннэнь, ёвтнеса весе те тевенть, кадык сёрмады сон бояронтень ды се Ирина Павловнат марто кучтадызь эно тоначис вейсэ.</txt>
<trEng></trEng></sent></p>
<p><sent><txt>― Ды, чей, а теят алкукскак, левкскем, истя?</txt>
<trEng></trEng></sent></p>
<p><sent><txt>― Теян ли.</txt>
<trEng></trEng></sent></p>
<p><sent><txt>― Бути уш пазот арась.</txt>
<trEng></trEng></sent></p>
<p><sent><txt>― Ули.</txt>
<trEng></trEng></sent>
<sent><txt>Сонгак монень истя мери теемадо.</txt>
<trEng></trEng></sent></p>
<p><sent><txt>Бабась эряскадсь Нужанень уш овсе сельгень прамс ансяк таго совамо, чаво сумканзо каподеме, ды, мерят, вармасо пувавсь, ношкстась тосто мекев, ансяк проулка ёнсе кенкшканть.</txt>
<trEng></trEng></sent>
<sent><txt>Молемстэ, моткодсь, мурнесь эсь прянзо:</txt>
<trEng></trEng></sent></p>
<p><sent><txt>― Вай, Меркуловна, кода, пайстомо пря, манявить.</txt>
<trEng></trEng></sent>
<sent><txt>Нать, превейтне тонавтыть а стяко: « Бути тон арсят ансяк эсь прядот, рискст-мелявкст улить вечкезь нарядот».</txt>
<trEng></trEng></sent>
<sent><txt>Эряви лацемс Платонь.</txt>
<trEng></trEng></sent>
<sent><txt>Илязо кирде кеж.</txt>
<trEng></trEng></sent>
<sent><txt>Ансяк монсень ярмактне жальть максомс тензэ.</txt>
<trEng></trEng></sent>
<sent><txt>Ве паз яла соды, зярдо кулат.</txt>
<trEng></trEng></sent>
<sent><txt>Эрявомо кармить...</txt>
<trEng></trEng></sent></p>
<page>((KutoA1976-0023))</page>
<p><sent><txt>― Я, косо се превстэ лисезь бабинесь? ― кевкстинзе, совамстонзо, кудосотнень мизолдыця Плато.</txt>
<trEng></trEng></sent></p>
<p><sent><txt>― Ансяк совась ды секе пильге лангсо лиссь.</txt>
<trEng></trEng></sent></p>
<p><sent><txt>― Кувать ёвтнесь кардайсэ, буто монь ульнесь тетям аволь Нужань Тюма ― граф Кар.</txt>
<trEng></trEng></sent>
<sent><txt>Марятадо, Витят-Венят?</txt>
<trEng></trEng></sent></p>
<p><sent><txt>― Миненекак, ― отвечась Витя, ― сон лавгась лия тетядо ды авадо, прок тетянок Валентин Андреевич Троянов, ― тетрадканть лангс варштазь, ёвтызе цёрась.</txt>
<trEng></trEng></sent>
<sent><txt>Пшкадсь Веняяк:</txt>
<trEng></trEng></sent></p>
<p><sent><txt>― Аванок Шутова, мери, тейтерькс ульнесь, мейле мирденень лиссь, кармась улеме сон графиня Кар, Ирина Павловна.</txt>
<trEng></trEng></sent></p>
<p><sent><txt>― Кемиде, чей?</txt>
<trEng></trEng></sent></p>
<p><sent><txt>― Кеминекак-эзинекак, тетяй, ― отвечась Витя.</txt>
<trEng></trEng></sent></p>
<p><sent><txt>― Ну, ки кемсь эйстэнк, обедамо туезэ се графинянтень, акемицясь эцезэ нейке жо столь экшс.</txt>
<trEng></trEng></sent>
<sent><txt>Кавтаськетне, пейдезевезь, озасть ярсамо.</txt>
<trEng></trEng></sent></p>
<p><sent><txt>― Каванямизьгак, Матрёш.</txt>
<trEng></trEng></sent>
<sent><txt>Превтеме бабантень арась тесэ кемиця ды граф левкст а муевить.</txt>
<trEng></trEng></sent></p>
<p><sent><txt>Кудазорось чокшнензэ самс кавтаськетнень лангсо згилясь.</txt>
<trEng></trEng></sent>
<sent><txt>Веть каштлангсо маринзе салава кортнемадо:</txt>
<trEng></trEng></sent></p>
<p><sent><txt>― Помнят, Веня, кода теке Меркуловнась ветякшнымизь бояравантень ды кода, килейкс кольгезь, авардемстэ тона палсесь кеденек?</txt>
<trEng></trEng></sent></p>
<p><sent><txt>― Сувонь пачк прок, весе се неяви сельмень конязь.</txt>
<trEng></trEng></sent></p>
<p><sent><txt>― Нама, се, каня, Ирина Павловнась, минек родной авась.</txt>
<trEng></trEng></sent></p>
<p><sent><txt>― Кедензэяк, некак, сускинек.</txt>
<trEng></trEng></sent></p>
<p><sent><txt>― Алкукс.</txt>
<trEng></trEng></sent></p>
<p><sent><txt>― Кодамю-бути вирьсэ се тевесь ульнесь.</txt>
<trEng></trEng></sent></p>
<p><sent><txt>― Ага.</txt>
<trEng></trEng></sent>
<sent><txt>Ветякшнымизь минек тозонь Егорка Коцькерьган.</txt>
<trEng></trEng></sent></p>
<p><sent><txt>― Да, сон.</txt>
<trEng></trEng></sent></p>
<p><sent><txt>― Удат?</txt>
<trEng></trEng></sent></p>
<p><sent><txt>― Аштян, Веня.</txt>
<trEng></trEng></sent></p>
<p><sent><txt>― Тетянок-аванок, Витя, кавонст.</txt>
<trEng></trEng></sent></p>
<p><sent><txt>― Ансяк эрить мартонок веенст.</txt>
<trEng></trEng></sent></p>
<p><sent><txt>― Мелемгак нетнеде мольсь.</txt>
<trEng></trEng></sent></p>
<p><sent><txt>― Паряк, туемс тенек омбонстнэнь вешнеме?</txt>
<trEng></trEng></sent></p>
<p><sent><txt>― Кизэнть самс ковгак а туян: пек якшамо.</txt>
<trEng></trEng></sent>
<sent><txt>« Да, кемизь бабанть кавтаськетне, ― арсесь Плато.</txt>
<trEng></trEng></sent>
<sent><txt>― Те чудерьксэсь а прудяви монень».</txt>
<trEng></trEng></sent></p>
<page>((KutoA1976-0024))</page>
<p><sent><txt>Омбоце чистэнть сась Нужатненень Меркуловна, тердизе кудонь азоронть кардайс.</txt>
<trEng></trEng></sent></p>
<p><sent><txt>― Кандынь, ― мери, ― тыненк ярмаккеть, хоть аламо...</txt>
<trEng></trEng></sent></p>
<p><sent><txt>― Зняро?</txt>
<trEng></trEng></sent></p>
<p><sent><txt>― Вейксэ целковойть.</txt>
<trEng></trEng></sent>
<sent><txt>Нетькак монсень...</txt>
<trEng></trEng></sent>
<sent><txt>умок таштазельть.</txt>
<trEng></trEng></sent></p>
<p><sent><txt>― А сайсынь, бути тон мерят Витя марто Венянень, буто сыненст исяк тетядост-авадост кенгелить.</txt>
<trEng></trEng></sent>
<sent><txt>Меркуловна арсесь-тейсь, мейле пшкадсь:</txt>
<trEng></trEng></sent></p>
<p><sent><txt>― Рамимик.</txt>
<trEng></trEng></sent>
<sent><txt>Мольть икелев, мон мельгат эно сован исяк ёвтнезь валон полавтнеме.</txt>
<trEng></trEng></sent></p>
<p><sent><txt>Плато кецясь.</txt>
<trEng></trEng></sent>
<sent><txt>Меркуловна совась мельганзо, конштынзе сельмензэ нилексть мельсек, таргинзе ярадаконзо, ёртынзе киякс куншкантень ды мерсь:</txt>
<trEng></trEng></sent></p>
<p><sent><txt>― Витят-Венят, исяк тыненк алкукс кортнинь.</txt>
<trEng></trEng></sent>
<sent><txt>А кенгелян.</txt>
<trEng></trEng></sent>
<sent><txt>Вана трицянк, Плато, кармавтыксэлимим ярмакто...</txt>
<trEng></trEng></sent></p>
<p><sent><txt>Кудазорось лепштизе бабанть кургонзо кедь лапасонзо, кучкордызе кенкшенть, велявтызе Маркуловнань кенкшенть ёнов ды сыргась мартонзо.</txt>
<trEng></trEng></sent>
<sent><txt>Кудазоравась ве вальмава, кавтаськетне омбоцева пштистэ вансть лисицятнень мельга.</txt>
<trEng></trEng></sent></p>
<p><sent><txt>― Я, васов ильтик? ― а мезть кортнемадо кевкстизе мирдензэ Матря, зярдо тона совась кудов.</txt>
<trEng></trEng></sent></p>
<p><sent><txt>Плато эзь отвеча.</txt>
<trEng></trEng></sent>
<sent><txt>Кияксонть куншкава срадозь вейксэ целковойтне кельместэ вансть эрьванть витьстэ седейс.</txt>
<trEng></trEng></sent></p>
<p><sent><txt>Витя пурнынзе ды мерсь максомстост:</txt>
<trEng></trEng></sent></p>
<p><sent><txt>― На, тетяй, ярмакот...</txt>
<trEng></trEng></sent></p>
<p><sent><txt>Ансяк таркасо мадезь уш, Матря кевкстизе салава Платонь:</txt>
<trEng></trEng></sent></p>
<p><sent><txt>― Бабанть эзик чаво, чей?</txt>
<trEng></trEng></sent></p>
<p><sent><txt>― Эзия.</txt>
<trEng></trEng></sent>
<sent><txt>Кода теть а виськс истя арсемс мондень? Ильтия мон ушов ды, нама, савсь меремс тензэ миненек совамо кенкшенть пингезэнзэ стувтомадо ды сонсензэ пек лавгиця келенть кекшемеде.</txt>
<trEng></trEng></sent>
<sent><txt>Бути лиякс теи, сестэ сави наказамс...</txt>
<trEng></trEng></sent></p>
<p><sent><txt>Пелеведе мейлес кодаяк эзь матедеве пайстомо цёрась.</txt>
<trEng></trEng></sent>
<sent><txt>Меркуловна колызе весе, мезде семс арсесь, мезе лангс кемсь Плато: кавтаськетне содыть лия тетят-ават, роднюокс а кармить ловомо сонзэ марто Матрянь.</txt>
<trEng></trEng></sent>
<sent><txt>Мик Таняяк, ансяк марясь теде, кармась эйстэст виздеме.</txt>
<trEng></trEng></sent></p>
<p><sent><txt>Кавто чить пурнась Нал велеванть Меркуловна, Нужанень апак совсе.</txt>
<trEng></trEng></sent>
<sent><txt>Вейке валскестэнть Мурзав молема ки чирестэ друк редизь уловонзо.</txt>
<trEng></trEng></sent>
<sent><txt>Пракшнось ланганзо, буто лайшесь, клоксо эвтнесь, эрьва ёнов ёртнесь пек шержев ды кувака прячерензэ почт-вармась.</txt>
<trEng></trEng></sent>
<page>((KutoA1976-0025))</page>
<sent><txt>Паряк, теке кадовкшнось Меркуловнань родноезэ.</txt>
<trEng></trEng></sent>
<sent><txt>Мурзань эрзятне калмизь сонзэ.</txt>
<trEng></trEng></sent></p></chap>
<chap><chapNo>6</chapNo>

<p><sent><txt>Сась пеця.</txt>
<trEng></trEng></sent>
<sent><txt>Тюжа Бако, Зарецкоень базарсто кудов ютамсто, совась пиштяка Нужанень инжекс.</txt>
<trEng></trEng></sent></p>
<p><sent><txt>― Эрятадо, ― шумбракстнесь ванькс уголс чекамстонзо-покамстонзо.</txt>
<trEng></trEng></sent></p>
<p><sent><txt>Кармась азоркс одежанзо кайсеме ды поволеме.</txt>
<trEng></trEng></sent>
<sent><txt>Плато кудованть уркс велясь, вешнесь, козонь озавтомс те паро ломаненть.</txt>
<trEng></trEng></sent></p>
<p><sent><txt>― Озак вана тезэнь, Абакум Калиныч, ― мерсь кудазорось, икельсь эзементь нартнемстэнзэ.</txt>
<trEng></trEng></sent></p>
<p><sent><txt>― Пекень вачомадо седеемгак мик нучкась, потятомо кармась.</txt>
<trEng></trEng></sent>
<sent><txt>Маряви, кельминьгак натой...</txt>
<trEng></trEng></sent></p>
<p><sent><txt>― Матрёш, чаеть ули путозь? ― яла талномстонзо, кевкстизе кукшкадозь аштиця нинть Плато.</txt>
<trEng></trEng></sent></p>
<p><sent><txt>― Мон мезе теть?</txt>
<trEng></trEng></sent>
<sent><txt>Яксярго, што ли, ды ведте нильневтемень арсят? ― аксунсто кевкстизе кудазоронть инжесь.</txt>
<trEng></trEng></sent></p>
<p><sent><txt>― Ну, чийть азё, Купря, рамак вина...</txt>
<trEng></trEng></sent>
<sent><txt>ве полуштоф.</txt>
<trEng></trEng></sent></p>
<p><sent><txt>― Аламо.</txt>
<trEng></trEng></sent>
<sent><txt>Цела сайть, ― поладсь уш кежейстэ Бако.</txt>
<trEng></trEng></sent>
<sent><txt>« Келеть коськезэ-паморезэ кореннэк», ― сюдось эсь пачканзо инженть Плато.</txt>
<trEng></trEng></sent></p>
<p><sent><txt>― Монень а ютко.</txt>
<trEng></trEng></sent>
<sent><txt>Тон графтнэнь оно кучить, ― музгордезевсь Купря.</txt>
<trEng></trEng></sent></p>
<p><sent><txt>Плато нерькстызе човоньс.</txt>
<trEng></trEng></sent></p>
<p><sent><txt>― Ну, тень лангс вина монень а миить, ― пейтькшнезь мерсь Купря.</txt>
<trEng></trEng></sent>
<sent><txt>― Тука ярмакт, ― кадызе сон лембе пиджамонзо пантнеманть.</txt>
<trEng></trEng></sent></p>
<p><sent><txt>― Нать, а кунсолыця тонь алясь?</txt>
<trEng></trEng></sent></p>
<p><sent><txt>― Авазо кодаяк а пешкеди сонзэ сёвнозь.</txt>
<trEng></trEng></sent></p>
<p><sent><txt>― Ну, ней морковонь заговенияс а сы, ― пшкадсь Витяяк.</txt>
<trEng></trEng></sent></p>
<p><sent><txt>― Учосынек, ― оймавтынзе инжесь, ― капшамс монень а эряви.</txt>
<trEng></trEng></sent>
<sent><txt>Кудом уш ней маласо.</txt>
<trEng></trEng></sent>
<sent><txt>Секс, ваксканк ютамсто, токиньгак.</txt>
<trEng></trEng></sent></p>
<p><sent><txt>« Ало покш киява налтне кандомот, нать, отказасть», ― мерсь эсь пачканзо Плато ды пшкадсь нинстэнь:</txt>
<trEng></trEng></sent></p>
<page>((KutoA1976-0026))</page>
<p><sent><txt>― Азё, Матрёш, кевкстик тетять, эзть понго ли тензэ калнэть.</txt>
<trEng></trEng></sent></p>
<p><sent><txt>Кудазоравась тусь.</txt>
<trEng></trEng></sent></p>
<p><sent><txt>― Якинь истя, ― кортась инжесь, прянь шназь, ― базаронь питнесэ скалой миеме, ды манявиньгак аламодо.</txt>
<trEng></trEng></sent></p>
<p><sent><txt>― Тонгак манявкшнат? ― кевкстизе Плато.</txt>
<trEng></trEng></sent></p>
<p><sent><txt>― Каштлангсо мадезьгак.</txt>
<trEng></trEng></sent></p>
<p><sent><txt>― Те кода?</txt>
<trEng></trEng></sent></p>
<p><sent><txt>― Конаяк ве боканть пидесак седе пек.</txt>
<trEng></trEng></sent>
<sent><txt>Лиякскак эльведевкшнян.</txt>
<trEng></trEng></sent>
<sent><txt>Улко сакшнось оень рамамо тень минек велень учителесь.</txt>
<trEng></trEng></sent>
<sent><txt>Саиксэль вете хунт, максыксэльгак седе питнейстэ.</txt>
<trEng></trEng></sent>
<sent><txt>Пек энялдсь ― эзинь мие тензэ.</txt>
<trEng></trEng></sent></p>
<p><sent><txt>― Миемс эряволь.</txt>
<trEng></trEng></sent></p>
<p><sent><txt>― Яла арсинь, бути максни ламо, базарсо седеяк питней.</txt>
<trEng></trEng></sent>
<sent><txt>Дуракчись монстедень икеле чачсь.</txt>
<trEng></trEng></sent>
<sent><txt>Течи фатинь уш: цела четвертак прок вана ведьс ёртынь.</txt>
<trEng></trEng></sent></p>
<p><sent><txt>― Досадна, нама.</txt>
<trEng></trEng></sent></p>
<p><sent><txt>― Тонсь арсек, вечкеви ли жирдемс-кандомс убытка.</txt>
<trEng></trEng></sent>
<sent><txt>Сась Матря, Платонь эзизе радовавто:</txt>
<trEng></trEng></sent></p>
<p><sent><txt>― Тетянь арасть калонзо.</txt>
<trEng></trEng></sent></p>
<p><sent><txt>― Калонь арасть валонзо, ― мерсь инжесь, пеедезь.</txt>
<trEng></trEng></sent></p>
<p><sent><txt>― Азё, Хома, кундак эно печкемс мелень авакшке, ― мезеньгак а жалицякс арсесь невтемс эсь црянзо Плато.</txt>
<trEng></trEng></sent>
<sent><txt>Цёрынесь потпанарсо тусь, прок нимилявне ливтязь.</txt>
<trEng></trEng></sent></p>
<p><sent><txt>Зярдо саразонть киртамо чинесь пештизе кудонтькак, токась инженть кувака судоскак, совась Купря ды путсь столь лангс кельмемадонть пек ловтаня бутылка.</txt>
<trEng></trEng></sent></p>
<p><sent><txt>― Куломань кис ансяк якамс тонеть: а учоват, идемевсь левкс, ― музгордезевсь Плато.</txt>
<trEng></trEng></sent></p>
<p><sent><txt>Инжесь симсь ды ярсась пекензэ пешкедемс, кортнесь оймензэ топодемс.</txt>
<trEng></trEng></sent>
<sent><txt>Платот-Матрят мейле ливтизь, озавтызь нурдс уш кавалалдо.</txt>
<trEng></trEng></sent></p>
<p><sent><txt> ...</txt>
<trEng></trEng></sent>
<sent><txt>Плато виень апак жаля, кундась роботамо.</txt>
<trEng></trEng></sent>
<sent><txt>Купря марто ушодсть пилямо.</txt>
<trEng></trEng></sent>
<sent><txt>Тетясь вере, цёрась ало.</txt>
<trEng></trEng></sent>
<sent><txt>Хомаяк мартост.</txt>
<trEng></trEng></sent>
<sent><txt>Панси лачот, лазны тёсонь ды лазонь апак пиля кадновиця петь.</txt>
<trEng></trEng></sent></p>
<p><sent><txt>Ве пецянь ютазь, Бако совась Нужанень омбоцеде.</txt>
<trEng></trEng></sent>
<sent><txt>Плато кудосоль.</txt>
<trEng></trEng></sent>
<sent><txt>Арсезевсь: « Ну, понгсь кургозонзо потесь».</txt>
<trEng></trEng></sent></p>
<p><sent><txt>Ансяк ильтявсь таго каванявозь инжесь.</txt>
<trEng></trEng></sent>
<sent><txt>Плато кежензэ пачк, аламодо иредезьгак, шапканзо таго путозь, мерсь Матрянень:</txt>
<trEng></trEng></sent></p>
<page>((KutoA1976-0027))</page>
<p><sent><txt>― Лисян аламос орта лангс.</txt>
<trEng></trEng></sent></p>
<p><sent><txt>Ушосояк аштемс таркань апак муе, тусь пакся кияванть, прок инжензэ сасамо.</txt>
<trEng></trEng></sent>
<sent><txt>Сон арсесь: « Нать, ков иля моле, сюпавтне светэнть лангсо вейкетть».</txt>
<trEng></trEng></sent></p>
<p><sent><txt>Кепедизе прянть ― каршонзо сы тамаша.</txt>
<trEng></trEng></sent>
<sent><txt>Кильдезь вороной лишменть керш ёнонзо цёра, вить пелензэ лия.</txt>
<trEng></trEng></sent>
<sent><txt>Чейкенть ажия пес кундазь вить кедезэ, омбоценть истя жо керш кедезэ.</txt>
<trEng></trEng></sent>
<sent><txt>Прок тройка сы Нал велев.</txt>
<trEng></trEng></sent>
<sent><txt>Лишменть прясь аламодо седе икеле неяви.</txt>
<trEng></trEng></sent>
<sent><txt>Цёратне, теке пристяжнойть.</txt>
<trEng></trEng></sent>
<sent><txt>Вейке-вейкень а икельдить, удаловгак а кадовить.</txt>
<trEng></trEng></sent></p>
<p><sent><txt>Аламодо седе сыренть лангсо шубась подрубазь аволь умок, седе одось нанкань лембе пинжаксо.</txt>
<trEng></trEng></sent>
<sent><txt>Кавонест пильгест тапарязь эрзянь ашо пракстасо.</txt>
<trEng></trEng></sent>
<sent><txt>Шапка пилест нолдазь ды молемстэ лапныть, прок варакань сёлмот.</txt>
<trEng></trEng></sent>
<sent><txt>Шубасо цёранть сельмензэ сэняждыцят ды полгарят, шержесэ кодемдязь ды цёцяня сакалнэнзэ чуродояк чурот.</txt>
<trEng></trEng></sent>
<sent><txt>Одось эчке, чамазо пек паро сувтемшка.</txt>
<trEng></trEng></sent></p>
<p><sent><txt>Пачкодсь Плато корязост.</txt>
<trEng></trEng></sent>
<sent><txt>Явсь.</txt>
<trEng></trEng></sent>
<sent><txt>Нурдосонть неявсь Томар.</txt>
<trEng></trEng></sent>
<sent><txt>Нужансесь каизе шапканзо, сюконясь.</txt>
<trEng></trEng></sent>
<sent><txt>Троша истя жо тейсь.</txt>
<trEng></trEng></sent></p>
<p><sent><txt>― Лоткавтыка лишметь, ― прок онстонзо, талноманть пачк меревсь Плато.</txt>
<trEng></trEng></sent></p>
<p><sent><txt>― Лоткавтык, тоцязь пря, бути эряви теть.</txt>
<trEng></trEng></sent>
<sent><txt>Мон лишмень валт содан ансяк кавто.</txt>
<trEng></trEng></sent>
<sent><txt>Васенцесь а ёвтави: кургом кельмесь, омбоцесь ― но.</txt>
<trEng></trEng></sent></p>
<p><sent><txt>― Тпру! ― мерсь Плато.</txt>
<trEng></trEng></sent></p>
<p><sent><txt>Лишмесь лоткась.</txt>
<trEng></trEng></sent>
<sent><txt>Цёратнеяк чувтомсть.</txt>
<trEng></trEng></sent>
<sent><txt>Кедест ажия петнес теке педясть.</txt>
<trEng></trEng></sent>
<sent><txt>Якстере чирькенть ало дилинькаиця баягиненть келезэ кундатотсь.</txt>
<trEng></trEng></sent></p>
<p><sent><txt>― Васолдо сат?</txt>
<trEng></trEng></sent></p>
<p><sent><txt>― Ошсто.</txt>
<trEng></trEng></sent></p>
<p><sent><txt>― Витькстак, Троша, те мон удан или аштян истя?</txt>
<trEng></trEng></sent></p>
<p><sent><txt>― Тон молят ялго, мон ― лишмесэ, тоцязь пря.</txt>
<trEng></trEng></sent>
<sent><txt>Шумбра ломанть яказь а уцить.</txt>
<trEng></trEng></sent>
<sent><txt>Нать, аштят...</txt>
<trEng></trEng></sent></p>
<p><sent><txt>― Ну, мезе мон эно неян?</txt>
<trEng></trEng></sent></p>
<p><sent><txt>― Лишме ды мартонзо ускицят.</txt>
<trEng></trEng></sent></p>
<p><sent><txt>― Нурдоткак, неяви, чаво, лишметькак паро.</txt>
<trEng></trEng></sent>
<sent><txt>Мезекс тензэ кавто пособицят?</txt>
<trEng></trEng></sent></p>
<p><sent><txt>― Эзия кевкстне.</txt>
<trEng></trEng></sent>
<sent><txt>Сонсь паркстнемасо-цяхамосо тердинзеяк.</txt>
<trEng></trEng></sent>
<sent><txt>Сынь лишмень кельс, каня, содыть.</txt>
<trEng></trEng></sent></p>
<p><sent><txt>― Кода жо те теевсь, Троша?</txt>
<trEng></trEng></sent></p>
<page>((KutoA1976-0028))</page>
<p><sent><txt>― Майдансто лисемадон мейле ютынь ансяк кавтошка вайгельбе, васня кинть кавто пельга явсть, мейле кундасть рысаконть пряс кавто цёрат.</txt>
<trEng></trEng></sent>
<sent><txt>Мон, апак лотка, сынст кевкстинь: « Истя бажатадо монь лишментень лездамо? Мезе жо, ― мерян, ― ускодо мартонзо нурдонть, монень аволь жаль, бути пек виев меленк».</txt>
<trEng></trEng></sent>
<sent><txt>Неят оно,кунсолымизь.</txt>
<trEng></trEng></sent></p>
<p><sent><txt>― Ды сынь алкукс превсэть?</txt>
<trEng></trEng></sent></p>
<p><sent><txt>― Кевкстнить азё, Плато, сынсест, ансяк аволь лишмекс кортлест, ломанькс: чарькодезан монгак.</txt>
<trEng></trEng></sent>
<sent><txt>Плато мурдась цёратнень ваксс, кевкстни:</txt>
<trEng></trEng></sent></p>
<p><sent><txt>― Тынь, алят, мезть истя тейнетядо?</txt>
<trEng></trEng></sent></p>
<p><sent><txt>― Згилямосо тандавтыксэлинек атянть, ― отвечась чуро сакало цёрась.</txt>
<trEng></trEng></sent></p>
<p><sent><txt>― Атякс илядо лово монь, ― кежейстэ мерсь Томар, ― иень ансяк ведьгемень вете.</txt>
<trEng></trEng></sent></p>
<p><sent><txt>― Мезензэ «тандавтыксэлинк»  тынь?</txt>
<trEng></trEng></sent></p>
<p><sent><txt>― Ярмаконзо, ― витькстась одось.</txt>
<trEng></trEng></sent></p>
<p><sent><txt>― Лишмензэяк, паряк, ― поладсь седе сыресь.</txt>
<trEng></trEng></sent></p>
<p><sent><txt>― Тевенк эзь лисе, нать?</txt>
<trEng></trEng></sent></p>
<p><sent><txt>― Неят, колдовимизь или ведовимизь.</txt>
<trEng></trEng></sent>
<sent><txt>Ажия петнестэ кеденек мезеяк марто а явовить.</txt>
<trEng></trEng></sent>
<sent><txt>Нать, валт истят соды...</txt>
<trEng></trEng></sent></p>
<p><sent><txt>― Аволь ансяк истят, лият ламо таштынь.</txt>
<trEng></trEng></sent>
<sent><txt>Улить колдовамо тонавтыця книган, ― витькстась Троша.</txt>
<trEng></trEng></sent>
<sent><txt>― Те шкас ансяк ведункс эзия невтне прям.</txt>
<trEng></trEng></sent>
<sent><txt>Нал велесэ саразтнэяк пейтькшнесть лангсон.</txt>
<trEng></trEng></sent>
<sent><txt>Яла кирдинь...</txt>
<trEng></trEng></sent></p>
<p><sent><txt>― Беда, ― кувакасто лекстясь одось, ― маштовтсамизь, витькстыяк, мезе минь арсинек тееме лангсонзо.</txt>
<trEng></trEng></sent></p>
<p><sent><txt>― Жалямизь, эрзя, ― нолдавтомизь, ― энялдозевсь шубасоськак Платонень.</txt>
<trEng></trEng></sent>
<sent><txt>― Монь эйкакшонгак вете.</txt>
<trEng></trEng></sent></p>
<p><sent><txt>― Ды костонтядо тынсь?</txt>
<trEng></trEng></sent></p>
<p><sent><txt>― Урозбуень.</txt>
<trEng></trEng></sent></p>
<p><sent><txt>― Алкукс, Трофим Авдеич, паряк, ней нолдасыть? ― кевкстизе Плато Томаронь.</txt>
<trEng></trEng></sent>
<sent><txt>― Ведь алкукс чавсызь.</txt>
<trEng></trEng></sent></p>
<p><sent><txt>― Чинев оймест а ёмавтсынь, ансяк чиевтьсынь веленть кувалт, ортан лангс пачкодемс.</txt>
<trEng></trEng></sent></p>
<p><sent><txt>Истя тейськак.</txt>
<trEng></trEng></sent>
<sent><txt>Ве тройкасо кильдезь лишме марто кавто цёрат Нал велесэ кияк эзь некшне зярдояк.</txt>
<trEng></trEng></sent>
<sent><txt>Тюниханть редиця ломантне прамс мик чийсть мельганзо ды пештизь Лемдяень аволь покш кардазонть.</txt>
<trEng></trEng></sent>
<sent><txt>Вороноенть кавто пельга чиемстэ цёратнень лангсто пар мольсь.</txt>
<trEng></trEng></sent>
<sent><txt>Одось каизе шапканзо ды нартнесь эйсэнзэ чамаванзо чудиця-ливезенть.</txt>
<trEng></trEng></sent></p>
<page>((KutoA1976-0029))</page>
<p><sent><txt>― Ну, тоцязь пря, ― мерсь Троша шубасонтень, ― ёвтник вана паро ломантненень, мезень кисэ педявтынь мон ажия петнева кеденк.</txt>
<trEng></trEng></sent>
<sent><txt>Иля пель.</txt>
<trEng></trEng></sent>
<sent><txt>Мезеяк теде башка тыненк а ули.</txt>
<trEng></trEng></sent>
<sent><txt>Сурсояк токамодонк а мерян.</txt>
<trEng></trEng></sent>
<sent><txt>Истякак наказыдизь вадрясто.</txt>
<trEng></trEng></sent></p>
<p><sent><txt>Се ломантненень витькстась, кода колдовинзе Томар.</txt>
<trEng></trEng></sent>
<sent><txt>Марицянзо дивамодонть потазевсть, кургост автнезь.</txt>
<trEng></trEng></sent>
<sent><txt>Весе пелезь вансть, кода верьга кантнесь прянзо Троша.</txt>
<trEng></trEng></sent></p>
<p><sent><txt>― Карматадо теде мейле монь лишменть пряс кунсеме?</txt>
<trEng></trEng></sent></p>
<p><sent><txt>― Арась, ― отвечась одось, ― теке тамашаськак лецтнемс нуцькатнененьгак саты.</txt>
<trEng></trEng></sent></p>
<p><sent><txt>― Ну, то-то.</txt>
<trEng></trEng></sent>
<sent><txt>Ней нолдамс тынк?</txt>
<trEng></trEng></sent></p>
<p><sent><txt>― Инескеть уш...</txt>
<trEng></trEng></sent></p>
<p><sent><txt>― Ульть ломанькс.</txt>
<trEng></trEng></sent></p>
<p><sent><txt>Томар, моткодемстэнзэ, тонгизе кедензэ седе сыренть шуба зепс.</txt>
<trEng></trEng></sent>
<sent><txt>Новольсь ажия пестэнть варьганек цёранть кедезэ.</txt>
<trEng></trEng></sent>
<sent><txt>Мольсь Троша седе одонть ваксскак, тошкстась пилезэнзэ ветешка валт.</txt>
<trEng></trEng></sent>
<sent><txt>Новольсь кедесь ажиянть пестэ тонаньгак.</txt>
<trEng></trEng></sent></p>
<p><sent><txt>Ношкстасть истя меницятне Лемдяень маласо проулканть пачк.</txt>
<trEng></trEng></sent>
<sent><txt>Ансяк пачкодсть пекстазь маслинанть ваксс, раказевсть пекест кундазь.</txt>
<trEng></trEng></sent>
<sent><txt>Одось мерсь:</txt>
<trEng></trEng></sent></p>
<p><sent><txt>― Атясь тонь зепс тонгонизе кедензэ: зяро путсь?</txt>
<trEng></trEng></sent></p>
<p><sent><txt>― Пятёрка.</txt>
<trEng></trEng></sent>
<sent><txt>Макссь, мезе тенек алтнесь.</txt>
<trEng></trEng></sent></p>
<p><sent><txt>― Кода те весе превс тензэ сакшнось.</txt>
<trEng></trEng></sent></p>
<p><sent><txt>― Аволь дурак атясь.</txt>
<trEng></trEng></sent></p>
<p><sent><txt>― Ней веленек сонзэ кармить ловомо знахарькс.</txt>
<trEng></trEng></sent></p>
<p><sent><txt>― Чей, а мезе.</txt>
<trEng></trEng></sent>
<sent><txt>Неть ярмактнень идесынзе сядоксть.</txt>
<trEng></trEng></sent></p>
<p><sent><txt>― Минь лездынек тензэ колдункс лисемантень.</txt>
<trEng></trEng></sent></p>
<p><sent><txt>― Аволь жо стякодо: вете целковойтнень а кепедьсыть ки лангсто.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Манинек цела веле.</txt>
<trEng></trEng></sent>
<sent><txt>Покш пежетеськак тенек ули.</txt>
<trEng></trEng></sent></p>
<p><sent><txt>― Сави путомс миненекак вере пазнэнь, ознокшномсто, кавто штатолт...</txt>
<trEng></trEng></sent></p>
<p><sent><txt>― Петаконь.</txt>
<trEng></trEng></sent></p></chap>
<chap><chapNo>7</chapNo>

<p><sent><txt>Алкукскак, Нал велесэ Томаронь кармасть ловомо колдункс.</txt>
<trEng></trEng></sent>
<sent><txt>Ансяк омбоцекс.</txt>
<trEng></trEng></sent>
<sent><txt>Васенцекс умок яксекшнесь Мазылькань Данько.</txt>
<trEng></trEng></sent>
<sent><txt>Зярдо тона теевсь варма ведьгевень азорокс, кудосо тевензэ кадынзе вейкине цёранзо, Лебонь, лангс.</txt>
<trEng></trEng></sent></p>
<page>((KutoA1976-0030))</page>
<p><sent><txt>Ведьгевень-кудынесэнть аштемстэ, стась атясь ташто чапан ожанзо пестэ чеменевкс неявиця шапка, рунгонзо каркстнеме кармась левшень вельть ёзазь эчке пикссэ.</txt>
<trEng></trEng></sent>
<sent><txt>Вить пильгезэ карсезь карьсэ ды тапарязь ашо пракстасо, кершесь ― унжадо раужо тёплой кемсэ.</txt>
<trEng>His right foot was shod with a bast shoe and wrapped in a white foot-wrap, the left one with a felt boot blacker than a beetle.</trEng></sent>
<sent><txt>Кизнаяк, тельняяк керш кедьсэнзэ рукавиця, витьсэнть якстере перчатка.</txt>
<trEng>In summer and winter alike he had a sleeve on his left hand, on the right one there was a red glove.</trEng></sent>
<sent><txt>Весе те нарядось кармавты эйстэнзэ пелеме.</txt>
<trEng></trEng></sent></p>
<p><sent><txt>Секс Троша ингельде кармась кантнеме шубанзо ды шапканзо.</txt>
<trEng></trEng></sent>
<sent><txt>Прясто пильгс истя сёрмаволь ды понаволь.</txt>
<trEng></trEng></sent>
<sent><txt>Эрьва зепезэ нулнось ушосо.</txt>
<trEng>Every one of his pockets flapped in the breeze.</trEng></sent></p>
<p><sent><txt>Данько атяяк марясь Томар марто тамашадонть.</txt>
<trEng></trEng></sent>
<sent><txt>Мелезэнзэ теевсь пек апаро.</txt>
<trEng></trEng></sent>
<sent><txt>Течимс эрьва свадьбасо весемеде вадря таркас озавтнесть яла сонзэ.</txt>
<trEng></trEng></sent>
<sent><txt>Коронзо кирдсть, мелензэ вансть.</txt>
<trEng></trEng></sent>
<sent><txt>Лиякс теят ― коласы конаньгак ― одирьванть или жо содамонть.</txt>
<trEng></trEng></sent>
<sent><txt>Ней ломантне кармить истя жо тердтнеме Трошаньгак.</txt>
<trEng></trEng></sent>
<sent><txt>Честесь ули кавтозост вейкеть.</txt>
<trEng></trEng></sent></p>
<p><sent><txt>Эрязь-аштезь, ялатеке тенст сави невтемс, конаст кавто колдовицятнестэ седе виев.</txt>
<trEng>In time, however, they will have to show, which one of the two wizards is the stronger.</trEng></sent>
<sent><txt>Данько атя машты моткодеме, симема пель марто кечес или лия кедьгес кортавтомо.</txt>
<trEng></trEng></sent>
<sent><txt>Паряк, Трошань ведовамонь виезэяк седе ламо.</txt>
<trEng></trEng></sent></p>
<p><sent><txt>Кавто ведунтнэ васенцеде вастовсть Чувырькань Лерань икельсе кудосо, Димань ды Олесянь свадьбасо.</txt>
<trEng></trEng></sent>
<sent><txt>Пазава уголсо столенть экшс озавтозельть икелевгак Троша марто Данько атят.</txt>
<trEng></trEng></sent></p>
<p><sent><txt>Аволь ансяк маласотне, лия ниле столь экшсэ аштицятнеяк пек учость кавто колдунтнэнь вейке-вейке марто виест невтемга пелькставомаст, ванкшность ёност, аштесть, прок сюлмсезь, пельсть менстямс ве валгак.</txt>
<trEng></trEng></sent></p>
<p><sent><txt>Сынськак Томар марто Данько атят вейкесь омбоценть ловсть лишнойкс.</txt>
<trEng></trEng></sent>
<sent><txt>Трошанень виськс марявсь чатьмонемс лангозост ламодояк ламо сельмень ваномсто.</txt>
<trEng></trEng></sent>
<sent><txt>Савсь тензэ васня коскстамс, илязо лисе те талноманть пачк аволь ваньксстэ или казямосто вайгелезэ, мейле пшкадемс кемгавтовошка иеде седе сыре Даньконень:</txt>
<trEng></trEng></sent></p>
<p><sent><txt>― Мон марсинь, Данила Полиглотыч, тон маштат ведь лангс кортавтомо.</txt>
<trEng></trEng></sent></p>
<page>((KutoA1976-0031))</page>
<p><sent><txt>Данько атя улонзо алдо вете сурсо сэмединзе нартемкс тенстень кондямо сакалонзо ды пандызе Томаронь васенце валонзо:</txt>
<trEng></trEng></sent></p>
<p><sent><txt>― Те монень а стака.</txt>
<trEng></trEng></sent></p>
<p><sent><txt>― Ней монгак тонадомо карминь истямо тевс.</txt>
<trEng></trEng></sent>
<sent><txt>Паряк, терявтсынек невтемс вана ломантненень виенек.</txt>
<trEng></trEng></sent></p>
<p><sent><txt>― Тон бажат, аля, тягардомо монь марто?</txt>
<trEng></trEng></sent></p>
<p><sent><txt>― Да, снартан, бути согласят.</txt>
<trEng></trEng></sent></p>
<p><sent><txt>― Ков эцят? А цидярдат монь каршо.</txt>
<trEng></trEng></sent></p>
<p><sent><txt>― Кода паз мери.</txt>
<trEng></trEng></sent>
<sent><txt>Кармат?</txt>
<trEng></trEng></sent></p>
<p><sent><txt>― Иля эцне ков а эряви.</txt>
<trEng></trEng></sent>
<sent><txt>Жалик тонсь прят, ванок: срамось ули теть покш.</txt>
<trEng></trEng></sent>
<sent><txt>Рудайс вачкодевтьсак чамат...</txt>
<trEng></trEng></sent></p>
<p><sent><txt>― Калерия Дементёвна, кавто чаво кечеть муят? ― кевкстизе кудазораванть Томар.</txt>
<trEng></trEng></sent></p>
<p><sent><txt>― Муян, ― отвечась Лера ды кандовтсь кавто кечеть.</txt>
<trEng></trEng></sent></p>
<p><sent><txt>― Пештясынек вана брагадо, ― мерсь Троша, ― васня кортавтсынек, мейле полавтсынек, симемс, уш, нама, потмаксос.</txt>
<trEng></trEng></sent>
<sent><txt>Конанок цидярды, кадови теск, а цидярдыцясь нейке жо туи кудов.</txt>
<trEng></trEng></sent></p>
<p><sent><txt>― Давай, коли затеять истямо тюниха, бути теть маряви пек тесна мартон ве столь экшсэ аштемс.</txt>
<trEng></trEng></sent>
<sent><txt>Ансяк ванок, мейле монь лангс иля пеняця, кеж иля кирде.</txt>
<trEng></trEng></sent></p>
<p><sent><txt>― Тонгак.</txt>
<trEng></trEng></sent></p>
<p><sent><txt>― Монь кис иля мелявто.</txt>
<trEng></trEng></sent></p>
<p><sent><txt>Брага кечензэ кортавтомо Данько атя нучкась вакссонзо вальманть лангс.</txt>
<trEng></trEng></sent>
<sent><txt>Томар велявтсь, кепедизе ингельде оршазь шуба полонзо, буто сёлмосо вельтясь комась пазава уголс, чамдызе брага кечентень весе табакерканзо, кекшизе сень мекев зепезэнзэ, моткодезевсь:</txt>
<trEng></trEng></sent></p>
<p><sent><txt>― Руцяр, Лачар, Кудей...</txt>
<trEng></trEng></sent>
<sent><txt>― Ды витизе рунгонзо.</txt>
<trEng></trEng></sent></p>
<p><sent><txt>― Монь, Данила Полиглотыч, каванямо пелем анок.</txt>
<trEng></trEng></sent></p>
<p><sent><txt>― На, кортавтыя монгак, ― мерсь каршо вал атясь Чамдызь брага кечетнень, вейке-вейкень кедьстэ саезь, ды кармасть учомо, ки кавтост эйстэ машты кортавтомо седе виевстэ, ки конань изни.</txt>
<trEng></trEng></sent></p>
<p><sent><txt>Кенерсь Томар эсь пачканзо комсьветеес ловномо Данько атя ловташкадсь.</txt>
<trEng></trEng></sent>
<sent><txt>Кармась марявомо тензэ човоряты седеезэ.</txt>
<trEng></trEng></sent>
<sent><txt>Лиссь столенть экшстэ ды тусь эсь кудонзо-кардонзо ёнов.</txt>
<trEng></trEng></sent></p>
<page>((KutoA1976-0032))</page>
<p><sent><txt>Чувырькань икельсть-удалсть кудосонть ушодовсь алкуксонь весёлгалема.</txt>
<trEng></trEng></sent>
<sent><txt>Симсть-ярсасть инжетне.</txt>
<trEng></trEng></sent>
<sent><txt>Киштсть-морасть.</txt>
<trEng></trEng></sent>
<sent><txt>Мерят аволь ансяк ломантне ве кругсо велясть-чарасть ― весе стенатне ды стольтне, эземтне ды скамейкатне.</txt>
<trEng></trEng></sent></p>
<p><sent><txt>Ве стенастонть омбоцес вачкоететсь лашт.</txt>
<trEng></trEng></sent>
<sent><txt>Аволь дова мирденень лиссь, аволь довець урьвакстсь.</txt>
<trEng></trEng></sent></p></chap>
<chap><chapNo>8</chapNo>

<p><sent><txt>Рамко марто Уля свадьбастонть састь кудов уш пелеведе мейле.</txt>
<trEng></trEng></sent></p>
<p><sent><txt>Сынь весе семиянек эрясть Нужа марто вейсэнь кудосонть, косо икеле ульнесь Елена Павловнань квартиразо.</txt>
<trEng></trEng></sent></p>
<p><sent><txt>Каштомояк Валдайть эзть вачкавто тозонь: арсесть путомо тундонть самс эсест од кудо.</txt>
<trEng></trEng></sent></p>
<p><sent><txt>Секс Уля пиди-пани зярс тона кудосонть.</txt>
<trEng></trEng></sent></p>
<p><sent><txt>Кавто кудазораватне вейке каштом икелев зярдояк а кельгенить.</txt>
<trEng></trEng></sent></p>
<p><sent><txt>Матря марто Уля сёвномстост пачколить прячерьстэ прячерьскак.</txt>
<trEng></trEng></sent></p>
<p><sent><txt>Весть Рамко мадемстэ мерсь:</txt>
<trEng></trEng></sent></p>
<p><sent><txt>― Карматадояк Матря марто таго вейке-вейкенк срамамо, сеск чавса ютксонк пирявкс кенкшенть.</txt>
<trEng></trEng></sent>
<sent><txt>Мейле кундат пидеме подтопкасо, кши панькшнеме кармат кавто пельга ды каршо шабрасо...</txt>
<trEng></trEng></sent></p>
<p><sent><txt>Валске качам алга Матря марто Уля пувтызь мирдест каштомонть икеле пек пижнемасо.</txt>
<trEng></trEng></sent></p>
<p><sent><txt>Рамко сыргойсь, кепететсь пильге лангс, сайсь тулосто кшнань локшо, киськедизе валонзо стувтнеманть кис нинзэ ды тейсь истя, кода мернесь мадемстэнзэ: чавизе кавто кудо ютксо лазонь стенасо кенкшенть.</txt>
<trEng></trEng></sent>
<sent><txt>Кундамонзо таргизе ды ёртызе кудопотмарс.</txt>
<trEng></trEng></sent></p>
<p><sent><txt>Рамко лангс кежензэ пачк Уля пачкодсь Елеськанень.</txt>
<trEng></trEng></sent></p>
<p><sent><txt>Жив нинзэ пингстэ довецекс кадовицясь кудосоль.</txt>
<trEng></trEng></sent>
<sent><txt>Сон лазнось-тейнесь апак судодо верек ленгть.</txt>
<trEng></trEng></sent>
<sent><txt>Морась ансяк судонзо пачк а мельде-валдо:</txt>
<trEng></trEng></sent></p>
<p class="song"><sent><txt>Сё ба, сё ба <br />
 На лавочка сидила, <br />
 Сё ба, сё ба <br/>
 На милочка глидила.</txt>
<trEng></trEng></sent></p>
<page>((KutoA1976-0033))</page>
<p><sent><txt>Барякань удалсе кудосонть Улянень аволь ансяк содавикс, пек натой вечкевикс эрьва кодамо курмотне-кармотне ней вейкест пес ульнесть а таркасост.</txt>
<trEng></trEng></sent></p>
<p><sent><txt>Козонь иля варшта ― неяви авань урядонь вечкиця кедень умок а токшема.</txt>
<trEng></trEng></sent>
<sent><txt>Судос эци ведьсэ пидезь модарька чине.</txt>
<trEng></trEng></sent></p>
<p><sent><txt>― Мекс уряд а кирдят, Елисей?</txt>
<trEng></trEng></sent></p>
<p><sent><txt>― Тон, эрзява, содавлитькак, мезе моли седейсэнь.</txt>
<trEng></trEng></sent>
<sent><txt>Вана се так плант...</txt>
<trEng></trEng></sent></p>
<p><sent><txt>― Вечксамак, нать?</txt>
<trEng></trEng></sent></p>
<p><sent><txt>― Вечктян ― а се валось.</txt>
<trEng></trEng></sent>
<sent><txt>Письмаронь мастеров, Уля, кандовлитень берюмасон ды турва пенесэяк аволинь лекстя бу тонь лангс вестькак.</txt>
<trEng></trEng></sent></p>
<p><sent><txt>Улянень жаль марявомо кармась Елеська.</txt>
<trEng></trEng></sent></p>
<p><sent><txt>― Бути сан мекев мартот эрямо, тон монь Ромадонть нулгодеме а кармат?</txt>
<trEng></trEng></sent></p>
<p><sent><txt>― Эрь, ёвтыть омбоцеде неть валтнэнь.</txt>
<trEng></trEng></sent>
<sent><txt>Вельть уш сынь вечкевсть монень.</txt>
<trEng></trEng></sent></p>
<p><sent><txt>Эсензэ пек мазый вайгельнесэнть авась таго таньшкавтызе цёранть седеензэ ды мерсь:</txt>
<trEng></trEng></sent></p>
<p><sent><txt>― Макст каршо вал, отвечак мельдень апак пеле.</txt>
<trEng></trEng></sent></p>
<p><sent><txt>― Покш пасиба теть: ловат икеле ладсо монь мирдекс, ансяк мекев монень иля са.</txt>
<trEng></trEng></sent>
<sent><txt>Чей, мельсэть ашти, кода кевкститинь: Уля, конанок марто кармат эрямо? Тон истя сестэ меремстэнь вельть парсте марить валон, ды жаль, эзик нее, кода сорнось ёвтамстост монь нармушкинекс либордыця седеем.</txt>
<trEng></trEng></sent>
<sent><txt>Нама, пельсь туемадот.</txt>
<trEng></trEng></sent>
<sent><txt>Нейгак вана гайни пилесэнь весе се, мезе монень отвечить: « Ков Рамко, тов мон».</txt>
<trEng></trEng></sent>
<sent><txt>Отказыть, арсека, монь эйстэ сонзэ пингстэ ды туить мартонзо.</txt>
<trEng></trEng></sent>
<sent><txt>Тон думат, монень ульнесь шождыне ды мельспаро? Диван яла семс, мезень вийсэ цидярдынь.</txt>
<trEng></trEng></sent>
<sent><txt>Алкукс, кода се валскестэнть раужкадсь монь валдо чим, нейгак маряви пек чопода веке.</txt>
<trEng></trEng></sent>
<sent><txt>Калмитинь весть, Уля, вечкеманек седеезэнь, валнытинь аволь ушов мениця сельведьсэнть ды сельмень ваныть ней ансяк се сэтьме раужо калмо маронть лангс.</txt>
<trEng></trEng></sent>
<sent><txt>Лия сынь мезеяк а неить...</txt>
<trEng></trEng></sent>
<sent><txt>Монь жо тон зярдо калмсто лисинь или, коданя тонсь мерить «вельминь»  ды сынь кудов, эзимик прима.</txt>
<trEng></trEng></sent>
<sent><txt>Ней, маряса, тонсь арсят мекев монень мурдамо.</txt>
<trEng></trEng></sent>
<sent><txt>Мезе жо мартот эно кадовсь теемс? Ношкстамс монстень икельдеть крыльця пес тонь ладсо ды серьгедемс караул.</txt>
<trEng></trEng></sent>
<sent><txt>Зняроксть алкукс калмамсат?</txt>
<trEng></trEng></sent></p>
<page>((KutoA1976-0034))</page>
<p><sent><txt>― Монь Рамко валске чавимим, ― аварьгадсь Уля.</txt>
<trEng></trEng></sent>
<sent><txt>― Тон зярдояк эзимик токше сурсояк.</txt>
<trEng></trEng></sent></p>
<p><sent><txt>Елеська талакадсь.</txt>
<trEng></trEng></sent>
<sent><txt>Васня цямкадсь турвасонзо, мерят, кальцядевсть прянь нарыцянь бойка кедьсэ васоньбеельть, мейле лавтовонзо трокс варштась ильцемстэ пек рестеевиця Уля лангс.</txt>
<trEng></trEng></sent></p>
<p><sent><txt>― Кургонть иля калавтне.</txt>
<trEng></trEng></sent>
<sent><txt>Мезть лырнат? Позда.</txt>
<trEng></trEng></sent>
<sent><txt>Мартот явомадо кучинь инязоронок лемс прошения...</txt>
<trEng></trEng></sent>
<sent><txt>Валске чавинзить ки ― чокшне жалятанзат.</txt>
<trEng></trEng></sent>
<sent><txt>Монень иля сакшно пеняцямо.</txt>
<trEng></trEng></sent>
<sent><txt>Лиякс теят ― лият монь пельде плант неят.</txt>
<trEng></trEng></sent>
<sent><txt>Монгак сестэ чавтан.</txt>
<trEng></trEng></sent>
<sent><txt>Азё тестэ.</txt>
<trEng></trEng></sent>
<sent><txt>Моньгак ломанькс ловомс пора тонеть.</txt>
<trEng></trEng></sent>
<sent><txt>Покойде монь иля маштне.</txt>
<trEng></trEng></sent>
<sent><txt>Ёмак сельмень икельде.</txt>
<trEng></trEng></sent>
<sent><txt>Пандя теть кольнемс.</txt>
<trEng></trEng></sent>
<sent><txt>Карахтерэть алкукс неия мон Рамко марто туемстэть.</txt>
<trEng></trEng></sent>
<sent><txt>Кадомак покойс.</txt>
<trEng></trEng></sent></p>
<p><sent><txt>― Тунда Сурас каяса прям, ― алтась Уля сельведень пачк.</txt>
<trEng></trEng></sent></p>
<p><sent><txt>― Я, тонсь мерят: « Аволь Валдай Анисян мон».</txt>
<trEng></trEng></sent>
<sent><txt>Или ломанькс ловомадот лоткамс монень.</txt>
<trEng></trEng></sent>
<sent><txt>Васня колык оймем...</txt>
<trEng></trEng></sent></p>
<p><sent><txt>― А неят, нать, кода сельведьсэ сонзэ шлян? Манявкшнынь мон, ― ильцемстэнзэ, цют мерезевсь авась.</txt>
<trEng></trEng></sent></p>
<p><sent><txt>Авардиця Уля неявсь Елеськанень мазыдеяк мазыкс, роднойдеяк роднойкс.</txt>
<trEng></trEng></sent>
<sent><txt>Алясь натой кавтолдомо кармакшнось.</txt>
<trEng></trEng></sent></p>
<p><sent><txt>Елеська бойкасто лиссь кудостонть кардайс, совась ало утомс, кочкердизе пек сормсевиця конясонзо сусекенть весть, омбоцеде, колмоцеде ды лепштызе кедьсэнзэ кургонзо.</txt>
<trEng></trEng></sent>
<sent><txt>Сон пельсь авардезеви...</txt>
<trEng></trEng></sent></p>
<p><sent><txt>Аламо шкань ютазь цёрась кармась келемеме потпанарсо ды совась кудов.</txt>
<trEng></trEng></sent></p>
<p><sent><txt>Уля тусь чаво кудостонть, капшазь велявтсь сынсест кардазов ды, уш совамстонзо, марясь кедьсэст пек мазыстэ морыцят.</txt>
<trEng></trEng></sent></p>
<p><sent><txt>« Я, снартык азё савтомс эрямонть лангс, ― арсесь авась.</txt>
<trEng></trEng></sent>
<sent><txt>― Кинень а вишкине мелявкс, кинень ансяк мельспаро».</txt>
<trEng></trEng></sent></p>
<p><sent><txt>Груня тердинзе скушнадо мартонзо штердеме «тона кудосто»  Таня марто Кулянь ды ней Грунят-Кулят морыть.</txt>
<trEng></trEng></sent></p>
<p><sent><txt>Меркуловна кулось.</txt>
<trEng></trEng></sent>
<sent><txt>Морось, конас ютко шкане тонавтызе бабась Кулянь, эри.</txt>
<trEng></trEng></sent></p>
<p><sent><txt>Таня а моры: вайгелезэ тейтеренть пек а мазый.</txt>
<trEng></trEng></sent></p>
<page>((KutoA1976-0035))</page>
<p><sent><txt>Секс сон кортни чуродояк чуросто ды мик сестэяк цють маряви.</txt>
<trEng></trEng></sent></p>
<p><sent><txt>Кодамо а мазый вайгелезэ, истямо сонсь мазый, вадря, шумбра Таня.</txt>
<trEng></trEng></sent>
<sent><txt>Сельмензэ кечешкат.</txt>
<trEng></trEng></sent>
<sent><txt>Прок тусто брагадо пешксеть.</txt>
<trEng></trEng></sent>
<sent><txt>Лангаст прок чевте сувне ды сень пачк, мерят, оймензэ потмакссто валдо нерь налт ливтить.</txt>
<trEng></trEng></sent></p>
<p><sent><txt>Морыть од тейтертне.</txt>
<trEng></trEng></sent></p>
<p><sent><txt>Васня Куля ёвтни куплет, мейле суронзо пестэ чудиця чова суредензэ кувакасто таргасызь неть валтнэнь Груня марто вейсэ.</txt>
<trEng></trEng></sent>
<sent><txt>Кавто чудерькст истя пракшныть ве латкс, теевкшнить а покш лейкс.</txt>
<trEng></trEng></sent></p>
<p><sent><txt>Рузкс эряволь морамс тенст: « В черный траур наряжусь, да пойду в речке утоплюсь», ― тейтертне жо морасть валтнэнь мелявксто пешксе смустест апак сода:</txt>
<trEng></trEng></sent></p>
<p class="song"><sent><txt>Черной травой наряжу, <br />
Да <br />
 Пойду речку утоплю...</txt>
<trEng></trEng></sent></p>
<p><sent><txt>« Моронть валонзо моненьгак ладить», ― арсезевсь кудазоравась.</txt>
<trEng></trEng></sent></p>
<p><sent><txt>« Вана морамстояк мазыть Куля марто Грунянь вайгелест, ― мерсь эсь пачканзо Таня.</txt>
<trEng></trEng></sent>
<sent><txt>― Мекс монь вере пазось истя наказымем ревень вайгельсэ?»</txt>
<trEng></trEng></sent></p>
<p><sent><txt> ...</txt>
<trEng></trEng></sent>
<sent><txt>Сась роднянь кедьсэ од тейтерень аштема шкась.</txt>
<trEng></trEng></sent>
<sent><txt>Латкаень Катяяк пачкодсь недляс-кавтос Пакся песэ Зорянень.</txt>
<trEng></trEng></sent>
<sent><txt>Акимнись, Евла, крёснавазо.</txt>
<trEng></trEng></sent>
<sent><txt>Нужань Таня мольсь пек ладной ялганзо мельспаронь кисэ содавтомо.</txt>
<trEng></trEng></sent>
<sent><txt>Катя лиссь крыльця пес Танянь ильтемензэ ды кевкстизе:</txt>
<trEng></trEng></sent></p>
<p><sent><txt>― Братот...</txt>
<trEng></trEng></sent>
<sent><txt>Витя марто Веня кудосот?</txt>
<trEng></trEng></sent></p>
<p><sent><txt>― Кардайсэ сюват керить.</txt>
<trEng></trEng></sent>
<sent><txt>Аволь умок лиссь лангс: кавтаськетне минек тетянь-авань ансяк трянь эйкакшт.</txt>
<trEng></trEng></sent></p>
<p><sent><txt>Катя талакадсь.</txt>
<trEng></trEng></sent>
<sent><txt>Таня витькстась тензэ, кода сыненст улко сакшнось Меркуловна ды мезть кортась Витя марто Венянень сонзэ пингстэ.</txt>
<trEng></trEng></sent></p>
<p><sent><txt>― Седе мейле, ― мерсь од тейтересь, ― кавтаськетне монь туртов буто полавтовсть: карминь эйстэст виздеме.</txt>
<trEng></trEng></sent></p>
<p><sent><txt>― Нама, бути сынь алкукс аволь родной братот.</txt>
<trEng></trEng></sent>
<sent><txt>Меркуловнась эзь ёвтне, кить эно тетяст-аваст?</txt>
<trEng></trEng></sent></p>
<p><sent><txt>― Аваст, мерсь, кодамо-бути графиня.</txt>
<trEng></trEng></sent></p>
<p><sent><txt>― Чей, аволь?</txt>
<trEng></trEng></sent></p>
<page>((KutoA1976-0036))</page>
<p><sent><txt>― Истя кортась.</txt>
<trEng></trEng></sent></p>
<p><sent><txt>― Нать, секс алятне, теке парсте рисовазь, мазыйть.</txt>
<trEng></trEng></sent>
<sent><txt>Монь мельс кавонест пек тусть.</txt>
<trEng></trEng></sent>
<sent><txt>На тенст вана кавто суркст казнекс максан, ялгинем.</txt>
<trEng></trEng></sent></p>
<p><sent><txt>― Розовой ды голубой? Сынь эрьва мезе саить ансяк вейкеть.</txt>
<trEng></trEng></sent>
<sent><txt>Эйкакш пинкстэст уш истя тонадсть.</txt>
<trEng></trEng></sent>
<sent><txt>Лангс оршавтост, пряс путомкаст, пилькс карсемкаст ― кодамо вейкень, истямо омбоцень...</txt>
<trEng></trEng></sent></p>
<p><sent><txt>― Мон эзинь марсе теде.</txt>
<trEng></trEng></sent></p>
<p><sent><txt>― Суркстнэнь эно чувтсо каявтсынь, ― мерсь туемстэнзэ Таня.</txt>
<trEng></trEng></sent></p>
<p><sent><txt>Катя кувать арсесь кавтаськетнень марто тамашадонть.</txt>
<trEng></trEng></sent>
<sent><txt>Витя марто Веня Нужань аволь наследникть.</txt>
<trEng></trEng></sent>
<sent><txt>Истяня шачозтнеде Нал велесэ мерить палакс пулонь энкакшт, муевкскеть, куко левкст.</txt>
<trEng></trEng></sent>
<sent><txt>Ансяк цёратне кона ёндояк а сялдовить.</txt>
<trEng></trEng></sent>
<sent><txt>Паряк, сынь алкукскак сюпавонь ды вастовить родной аваст мартояк.</txt>
<trEng></trEng></sent>
<sent><txt>Эряви мельс конаненьгак туемс.</txt>
<trEng></trEng></sent>
<sent><txt>Кадык улезэ се наследствавтомокс хоть, Катянь бодясь велесэнть весемеде сюпав ды приданойкскак нуцьканстэнь мезеяк а жали.</txt>
<trEng></trEng></sent>
<sent><txt>Сон алтась уш лишмеяк, скалгак.</txt>
<trEng></trEng></sent>
<sent><txt>Реветь максы.</txt>
<trEng></trEng></sent>
<sent><txt>Кудынеяк путы...</txt>
<trEng></trEng></sent></p></chap>
<chap><chapNo>9</chapNo>

<p><sent><txt>Латкаень вальмало касыть килейть.</txt>
<trEng></trEng></sent>
<sent><txt>Ванстыть кудонть пожардо.</txt>
<trEng></trEng></sent>
<sent><txt>Валскень зоря ланга чувтотне прясто коренс алойть, мерят, инзей ведьсэ валозь, мейле, зярдо кепети ды буто нолсесынзе чись, килейтне теке ашо руцясот.</txt>
<trEng></trEng></sent>
<sent><txt>Пулаекс нулныть нувара тарадост.</txt>
<trEng></trEng></sent></p>
<p><sent><txt>Мартсто неть килейтне чинь куншкане сэняждыть комельстэ пряс, теке пек паро сляникань.</txt>
<trEng></trEng></sent>
<sent><txt>А стяко тенст инжекс пачкодсь яла злыдардиця вармась, налксемеяк мартост кармась.</txt>
<trEng></trEng></sent>
<sent><txt>Вана чарамсто ве килеесь идердинзе шатром кудонть прясто сакалкс новолезь эйзюротнень.</txt>
<trEng></trEng></sent>
<sent><txt>Вейсэ неть «вай»  меревсть, почодовсть ловонть ламо судо варяс...</txt>
<trEng></trEng></sent></p>
<p><sent><txt>Латкаень мазый Катя вазонь кудосо, скамика лангсо, ванськавты эмеж видьметь, коморсто коморс кайсезь ды лангозост пувсезь.</txt>
<trEng></trEng></sent></p>
<p><sent><txt>― Раужо варакат састь, ― ёвтась тензэ совамстонзо Таня.</txt>
<trEng></trEng></sent></p>
<p><sent><txt>― Неян.</txt>
<trEng></trEng></sent>
<sent><txt>Марян.</txt>
<trEng></trEng></sent>
<sent><txt>Вейке совась вана содавтомон.</txt>
<trEng></trEng></sent>
<sent><txt>Умонь ялгатне раказевсть.</txt>
<trEng></trEng></sent>
<sent><txt>Катя марто Таняяк стувтсы сонсензэ вайгелень вельть амазычинть, кортни смелстэ:</txt>
<trEng></trEng></sent></p>
<page>((KutoA1976-0037))</page>
<p><sent><txt>― Витя марто Венянь пельде тонеть, Катя, поклон.</txt>
<trEng></trEng></sent></p>
<p><sent><txt>― Давай, Таня, чувтсо каясынек.</txt>
<trEng></trEng></sent></p>
<p><sent><txt>― Поклононть?</txt>
<trEng></trEng></sent></p>
<p><sent><txt>― Мезть ленгсят? Сынсест.</txt>
<trEng></trEng></sent></p>
<p><sent><txt>― Монень а эряви сынст эйстэ вейкеськак: лия мельсэнь умок.</txt>
<trEng></trEng></sent></p>
<p><sent><txt>― Улезэ хоть истя.</txt>
<trEng></trEng></sent>
<sent><txt>Кавонест ялатеке тень вечкемс а лади.</txt>
<trEng></trEng></sent>
<sent><txt>Тон эно лия тейтерень кис кундак, ― мерсь Катя ды каподсь каштомонть икельде ухват.</txt>
<trEng></trEng></sent>
<sent><txt>― Эрь, ушодт.</txt>
<trEng></trEng></sent>
<sent><txt>Кеместэ цопадть.</txt>
<trEng></trEng></sent>
<sent><txt>Витя пряксокс ули.</txt>
<trEng></trEng></sent></p>
<p><sent><txt>Нолдызь ухват неденть вейкесь омбоценть лангс кунтниця мокшнаст пачк.</txt>
<trEng></trEng></sent></p>
<p><sent><txt>― Я, Витя монь, ― мерсь Катя.</txt>
<trEng></trEng></sent>
<sent><txt>― Кинь эно вечкат, ялгинем, бути натой Веняяк а эряви тонеть?</txt>
<trEng></trEng></sent></p>
<p><sent><txt>― Лемензэ зярс а ёвтаса...</txt>
<trEng></trEng></sent></p>
<p><sent><txt>― Мик монденьгак сёпомонзо кармат?</txt>
<trEng></trEng></sent></p>
<p><sent><txt>― Кежеть иляст са ― да.</txt>
<trEng></trEng></sent></p>
<p><sent><txt>― Макснить улко казнекс Витя марто Венянень вельть мазый суркстнэнь?</txt>
<trEng></trEng></sent></p>
<p><sent><txt>― Эно.</txt>
<trEng></trEng></sent></p>
<p><sent><txt>― Кавтаськетне кантнить эйсэст нейгак?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Мезень ульнесть а содан, ансяк соласть натой зепсэсткак.</txt>
<trEng></trEng></sent>
<sent><txt>Эрьгешка валдо покольнекс велявтсть.</txt>
<trEng></trEng></sent></p>
<p><sent><txt>― Кивенельть.</txt>
<trEng></trEng></sent>
<sent><txt>Эряви каземс аламодо седе питнейть.</txt>
<trEng></trEng></sent>
<sent><txt>Ярмакон монь улить, ансяк рамамо тон молят.</txt>
<trEng></trEng></sent>
<sent><txt>На вана цела четвертак.</txt>
<trEng></trEng></sent></p>
<p><sent><txt>Таня ношкстась лавкав.</txt>
<trEng></trEng></sent>
<sent><txt>Ульцясто вастовсь Андё марто.</txt>
<trEng></trEng></sent></p>
<p><sent><txt>― Ков молят, патяй?</txt>
<trEng></trEng></sent></p>
<p><sent><txt>― Истя, седей пелькскем, иля кевкстне киньгак.</txt>
<trEng></trEng></sent></p>
<p><sent><txt>― Мекс?</txt>
<trEng></trEng></sent></p>
<p><sent><txt>― Путь молицянтень а ули.</txt>
<trEng></trEng></sent></p>
<p><sent><txt>― Саемак мартот.</txt>
<trEng></trEng></sent></p>
<p><sent><txt>― Адя.</txt>
<trEng></trEng></sent></p>
<p><sent><txt>Пелевенькань Мокей сиведизе прикащикекс Нельгонь Миконь.</txt>
<trEng></trEng></sent>
<sent><txt>Деде, седе сыре цёразо, хоть урьвакстозь ды иензэяк комськавтовоце, пек виздиця ды сэтьме, натой лишной валгак а ёвтави тензэ.</txt>
<trEng></trEng></sent>
<sent><txt>Торговицякс а маштови.</txt>
<trEng></trEng></sent>
<sent><txt>Сонзэ тарказо хуторсо.</txt>
<trEng></trEng></sent>
<sent><txt>Ваво, Мокеень омбоце Цёразо, кадови тетянзо марто.</txt>
<trEng></trEng></sent></p>
<page>((KutoA1976-0038))</page>
<p><sent><txt>Дёготь, керосин ды чувтонь ой Мокей микшни башка, лавканть удало приделсэ.</txt>
<trEng></trEng></sent>
<sent><txt>Тосо самай роботы Мико.</txt>
<trEng></trEng></sent></p>
<p><sent><txt>Рамамо рядонть учомсто Андё ванкшнось, мезде пешксельть пачк невтиця сляникань ламо банкатне, конат лацезь аштесть лавцятнень лангаяк, прилавканть лангаяк.</txt>
<trEng></trEng></sent>
<sent><txt>Эйсэст пряникат, рожкат, эрьва кодамо кон-феткат, пештть.</txt>
<trEng></trEng></sent></p>
<p><sent><txt>Раган Авдеень ловтаня ды кувака чамазо сормсевсь, теке грецкой пеште.</txt>
<trEng></trEng></sent>
<sent><txt>Те цёранть валозо ансяк вейке ды сеяк нурькине ― «мгк».</txt>
<trEng></trEng></sent>
<sent><txt>Истя меремстэ, сон, бути согласи, то комавтсы прянть, каршо моли ― чаравтсы.</txt>
<trEng></trEng></sent>
<sent><txt>Секс нивтемензэ, Малавтомо, ковгак а яки.</txt>
<trEng></trEng></sent>
<sent><txt>Се кортни кисэнзэ.</txt>
<trEng></trEng></sent>
<sent><txt>Тезэньгак мартонзо сась.</txt>
<trEng></trEng></sent></p>
<p><sent><txt>― Я, мезе тенк, Матвеевна? Тон ведь некак Виряз Матвеень кедьстэ саезят? ― кевкстизе сень Мокей.</txt>
<trEng></trEng></sent></p>
<p><sent><txt>― Ага.</txt>
<trEng></trEng></sent>
<sent><txt>Кандынек вана долк, ― отвечась Мала.</txt>
<trEng></trEng></sent></p>
<p><sent><txt>― Те вадря тевесь.</txt>
<trEng></trEng></sent>
<sent><txt>Кандынк ― пандынк.</txt>
<trEng></trEng></sent></p>
<p><sent><txt>― Ламо сёрмадозь минек лангсо?</txt>
<trEng></trEng></sent></p>
<p><sent><txt>Мокей каподизе кедь маласо книганзо, путынзе сельмукшонзо, хоть истякак неи парсте, невтема сурсо вецезь ды турванзо чаравтнезь, муизе сынст фамилиянть, ёвтась:</txt>
<trEng></trEng></sent></p>
<p><sent><txt>― Лангсонк, Малакай, вельть аламо: кевейкее трёшник.</txt>
<trEng></trEng></sent></p>
<p><sent><txt>― Вай! Марядоя, парт ломанть: максы семешникень лангс, пандовты гривна.</txt>
<trEng></trEng></sent>
<sent><txt>Мон весемезэ саинь весть ансяк чувтонь ой ды муськема сапонь, мельсэнь ашти вадрясто ― кавксо трёшник лангс...</txt>
<trEng></trEng></sent>
<sent><txt>Авдей, истя ведь?</txt>
<trEng></trEng></sent></p>
<p><sent><txt>― Мгк, ― комавтызе прянзо Авдей.</txt>
<trEng></trEng></sent></p>
<p><sent><txt>― Монень а кемат, кевксть конёвс маштыця, сон ёвты теть ― ашо конёв лангсо раужо черниласо тезэ сёрмадозь вана кевейкее трёшник.</txt>
<trEng></trEng></sent></p>
<p><sent><txt>― Мгк! ― чаравтызе прянзо Авдей.</txt>
<trEng></trEng></sent></p>
<p><sent><txt>― Грабат, Мокей.</txt>
<trEng></trEng></sent>
<sent><txt>Манчат, ― кежейстэ каясь вал Мала тейтерензэ кис Вирязонь Матвей.</txt>
<trEng></trEng></sent></p>
<p><sent><txt>― Лоткак, вазонь ведь вакансто тюрянь ульмиця, ― кургонзо чиртезь, мерсь лавкань азорось.</txt>
<trEng></trEng></sent>
<sent><txt>― Пек иля зэрне.</txt>
<trEng></trEng></sent>
<sent><txt>Тынк шканк ютась, минекесь ансяк сась.</txt>
<trEng></trEng></sent>
<sent><txt>Азё тестэ.</txt>
<trEng></trEng></sent>
<sent><txt>Тонеть мон мезеяк а миян, бояронь грабиця.</txt>
<trEng></trEng></sent>
<sent><txt>Нать, кутьмересь тонь, мелят окольцясо киськедемадот мейле, тошнаясь локшонть кисэ таго?</txt>
<trEng></trEng></sent></p>
<p><sent><txt>Валгак апак ёвта, сорновтынзе Матвей шержев сакалонзо ды тусь.</txt>
<trEng></trEng></sent></p>
<page>((KutoA1976-0039))</page>
<p><sent><txt>Мала бажась яла калавтомс лембе валсо каштангалиця Мокеень вельть кельме седеенть:</txt>
<trEng></trEng></sent></p>
<p><sent><txt>― Улезэ пазот.</txt>
<trEng></trEng></sent></p>
<p><sent><txt>― Омбоцеде тон мирдеть кедьстэ долкс вешнек.</txt>
<trEng></trEng></sent>
<sent><txt>Ярмактомо иля сакшно монень энялдомо, семишникень авпне...</txt>
<trEng></trEng></sent></p>
<p><sent><txt>Таня рамась кавто суркст.</txt>
<trEng></trEng></sent>
<sent><txt>Пря мартот.</txt>
<trEng></trEng></sent>
<sent><txt>Пижень.</txt>
<trEng></trEng></sent>
<sent><txt>Вейкетть.</txt>
<trEng></trEng></sent>
<sent><txt>Каземстэст мерсь Витянень:</txt>
<trEng></trEng></sent></p>
<p><sent><txt>― Латкаень Катянь пельде.</txt>
<trEng></trEng></sent></p>
<p><sent><txt>Венянень:</txt>
<trEng></trEng></sent></p>
<p><sent><txt>― Макссак тонеть вечкевиця тейтерентень, бути муить истямо...</txt>
<trEng></trEng></sent></p>
<p><sent><txt>― Мон, ― отвечась Витя, ― виздян или пелян лангозонзо натой варштамояк.</txt>
<trEng></trEng></sent></p>
<p><sent><txt>― Те мекс истя?</txt>
<trEng></trEng></sent></p>
<p><sent><txt>― Пек уш мазый.</txt>
<trEng></trEng></sent></p>
<p><sent><txt>― Сонгак тонь яла шны...</txt>
<trEng></trEng></sent>
<sent><txt>Кантледе неть казнетнень ды илинк ёмавто.</txt>
<trEng></trEng></sent>
<sent><txt>Тонгинк нейке жо лемтеме сурозонк.</txt>
<trEng></trEng></sent></p>
<p><sent><txt>― Эге.</txt>
<trEng></trEng></sent>
<sent><txt>Купря карми згилякшномо лангсонок.</txt>
<trEng></trEng></sent></p>
<p><sent><txt>― Ну, ванстодо сынст лиясо.</txt>
<trEng></trEng></sent></p>
<p><sent><txt>Витя марто Венят ловныльть эрьва книганть ве шкасто, вейсэ.</txt>
<trEng></trEng></sent></p>
<p><sent><txt>― Те ки портретэнть лангсо, Витя?</txt>
<trEng></trEng></sent></p>
<p><sent><txt>― И.</txt>
<trEng></trEng></sent>
<sent><txt>Никитин.</txt>
<trEng></trEng></sent></p>
<p><sent><txt>― Буто Нельгонь Мико.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Тюсост прок вейке.</txt>
<trEng></trEng></sent></p>
<p><sent><txt>― Тонаяк полали стихть.</txt>
<trEng></trEng></sent>
<sent><txt>Марсекшнить, Нал велень од цёратне морсекшныть:</txt>
<trEng></trEng></sent></p>
<p class="song"><sent><txt>Мазылькань од лавка:</txt>
<trEng></trEng></sent></p>
<p><sent><txt>Кремень да булавка...</txt>
<trEng></trEng></sent></p></chap>
<chap><chapNo>10</chapNo>
<p><sent><txt>Ладнойть эрсить кумат, киялт-патят, уряжт-парыят, парт оят.</txt>
<trEng></trEng></sent>
<sent><txt>Палага ды Калерия, прок виев даволсо тарныця кеме нетькст, а максыть пряст аволь ансяк синдемс ― мендямскак.</txt>
<trEng></trEng></sent></p>
<p><sent><txt>Ягра марто Листаронь ве кедь лангс молемась нист, Калерия марто Палагань, друк теинзе вельть малавиксэкс, од роднякс.</txt>
<trEng></trEng></sent></p>
<p><sent><txt>Неть кавто аватне кармасть вейкесь омбоценть вечкеме весе седей вийсэст.</txt>
<trEng></trEng></sent></p>
<page>((KutoA1976-0040))</page>
<p><sent><txt>Истямо родняксчись хоть икелеяк марсевсь, ансяк седе чурсто.</txt>
<trEng></trEng></sent></p>
<p><sent><txt>― Да,― мери Калерия Палаганень,― мирдевтемесь ― те ки чиресэ кснав или чичака.</txt>
<trEng></trEng></sent>
<sent><txt>Се ансяк а токатанзат, ки нузялды пек.</txt>
<trEng></trEng></sent></p>
<p><sent><txt>― Апак пиря стогат эрсить истят лугасо, ― согласясь Палага.</txt>
<trEng></trEng></sent></p>
<p><sent><txt>― Прок вана кол варма нардызе мирденек.</txt>
<trEng></trEng></sent>
<sent><txt>Мезть эно тенек тейнемс?</txt>
<trEng></trEng></sent></p>
<p><sent><txt>― Вейке-вейкенень валсо ды тевсэяк лезэдемс.</txt>
<trEng></trEng></sent>
<sent><txt>Рисксэнек вейкеть.</txt>
<trEng></trEng></sent></p>
<p><sent><txt>Малав эрьва чокшне васолить кавонест Лерань удалце кудосонть.</txt>
<trEng></trEng></sent>
<sent><txt>Кортнить-теить ― явить.</txt>
<trEng></trEng></sent></p>
<p><sent><txt>Эри Палага семс алянзо кедьсэ.</txt>
<trEng></trEng></sent>
<sent><txt>Кемень иесэ цёрынезэ, Михаил, яки училищас.</txt>
<trEng></trEng></sent>
<sent><txt>Урван а обижакшны сынст.</txt>
<trEng></trEng></sent></p>
<p><sent><txt>Улить Палагань ярмаконзяк.</txt>
<trEng></trEng></sent>
<sent><txt>Таштавсть мелят-маныть.</txt>
<trEng></trEng></sent>
<sent><txt>Арси те пек покш тевенть ушодомадонзо пели, прок онстонзо сыргезевамодо.</txt>
<trEng></trEng></sent>
<sent><txt>Мерят, учи пувтыцянзо.</txt>
<trEng></trEng></sent></p>
<p><sent><txt>Сыргозевтицязо муевсь.</txt>
<trEng></trEng></sent></p>
<p><sent><txt>Течи совась тензэ Нужань Матря ды пшкадсь:</txt>
<trEng></trEng></sent></p>
<p><sent><txt>― Лера монь вана тонеть, вели сельме, кучимим.</txt>
<trEng></trEng></sent>
<sent><txt>Азёдо, келя, вейсэ попонтень ёвтамо чачтомадон.</txt>
<trEng></trEng></sent>
<sent><txt>Весе, мезе эряви сенень, мартон, ды монь рузокс а велявтневи келем.</txt>
<trEng></trEng></sent></p>
<p><sent><txt>Зярдо совасть попонтень удалце кудозонзо, судозост вачкотетсь пейне чурька марто керсезь верек сывелень чине: Поля тейнесь ведьсэ пидемс прякинеть, лацесь эйсэст мазый рядсо сувтем ланга.</txt>
<trEng></trEng></sent></p>
<p><sent><txt>Здоровасть.</txt>
<trEng></trEng></sent>
<sent><txt>Палага кевкстизе стряпуханть:</txt>
<trEng></trEng></sent></p>
<p><sent><txt>― Нетне кинень?</txt>
<trEng></trEng></sent></p>
<p><sent><txt>― Уш аволь Ревеловнень.</txt>
<trEng></trEng></sent></p>
<p><sent><txt>― Эйкакштненень?</txt>
<trEng></trEng></sent></p>
<p><sent><txt>― Эстензэяк.</txt>
<trEng></trEng></sent></p>
<p><sent><txt>― Попонтень?</txt>
<trEng></trEng></sent></p>
<p><sent><txt>― Да.</txt>
<trEng></trEng></sent></p>
<p><sent><txt>― Те сон истя трески мик сывель марто прякинеде страшной пецясто?</txt>
<trEng></trEng></sent></p>
<p><sent><txt>― Ансяк потявтозь ловсынедеяк валске марто лекась.</txt>
<trEng></trEng></sent></p>
<p><sent><txt>Кортнесть уш теде мейле аватне попонть марто, буто пейтькшнезь, апак визде.</txt>
<trEng></trEng></sent></p>
<p><sent><txt>Сонзэ кедьстэ лисемстэ, Палаганень марявсь, прок сон ульнесь те шкас ваз ладсо содозь, ней жо менсь пикс песэ тулонек.</txt>
<trEng></trEng></sent>
<page>((KutoA1976-0041))</page>
<sent><txt>Семс авась кемсь кода пазнэнь, истя попнень.</txt>
<trEng></trEng></sent></p>
<p><sent><txt>Матря прянь чаравтнезь тошкась:</txt>
<trEng></trEng></sent></p>
<p><sent><txt>― Минек лиякс тонавты вели сельмесь...</txt>
<trEng></trEng></sent>
<sent><txt>Монь улко мацтсо суром ловцос нававкшнось, часошка сонзэ, пежетте пелезь, ловсо шлинь.</txt>
<trEng></trEng></sent></p>
<p><sent><txt>Вакска ютамстонзо Палага токиксэль Аляканень сывель мельга.</txt>
<trEng></trEng></sent></p>
<p><sent><txt>― А максы долкс.</txt>
<trEng></trEng></sent></p>
<p><sent><txt>― Мезе?</txt>
<trEng></trEng></sent></p>
<p><sent><txt>― Сывель.</txt>
<trEng></trEng></sent></p>
<p><sent><txt>― Инечинень?</txt>
<trEng></trEng></sent></p>
<p><sent><txt>― Аволь, Матря патяй, течинень.</txt>
<trEng></trEng></sent>
<sent><txt>Истя жо тейнетяно прякинеть.</txt>
<trEng></trEng></sent></p>
<p><sent><txt>― Вай, вели сельме.</txt>
<trEng></trEng></sent></p>
<p><sent><txt>― Миньгак ломанть.</txt>
<trEng></trEng></sent></p>
<p><sent><txt>Пачкодсть кучницянстэст, учницянстэст.</txt>
<trEng></trEng></sent>
<sent><txt>Палага мерсь:</txt>
<trEng></trEng></sent></p>
<p><sent><txt>― Калерия, тука монень двугривенной.</txt>
<trEng></trEng></sent></p>
<p><sent><txt>― На вана ключ, оно сундуксто сайть.</txt>
<trEng></trEng></sent>
<sent><txt>Весе казнат ашти тосо.</txt>
<trEng></trEng></sent></p>
<p><sent><txt>― Матря патяй, монь самс ичек чапакс, ― кармавтсь туемстэ Палага.</txt>
<trEng></trEng></sent></p>
<p><sent><txt>― Лера, тонь, вели сельме, почтот улить? А то кандан минсенек, ― мерсь Матря.</txt>
<trEng></trEng></sent></p>
<p><sent><txt>― Пель очко.</txt>
<trEng></trEng></sent>
<sent><txt>Каштом икелеть.</txt>
<trEng></trEng></sent></p>
<p><sent><txt>― Верек алнэяк эряволь бу.</txt>
<trEng></trEng></sent></p>
<p><sent><txt>― Потмарсо...</txt>
<trEng></trEng></sent>
<sent><txt>Мезе тынь истя затеиде?</txt>
<trEng></trEng></sent></p>
<p><sent><txt>― Кевкстик ялгат.</txt>
<trEng></trEng></sent></p>
<p><sent><txt>Палага сась, кандсь мартонзо скалонь ды тувоньгак чевте сывель, мусь очкине, узере ды кармась рамавксонзо човинестэ керсеме.</txt>
<trEng></trEng></sent></p>
<p><sent><txt>― Тынь, ават, превстэ лисиде, што ли? ― кевкстинзе таго Калерия.</txt>
<trEng></trEng></sent></p>
<p><sent><txt>― Мекс? ― отвечась Палага.</txt>
<trEng></trEng></sent></p>
<p><sent><txt>― Течи мезе чись?</txt>
<trEng></trEng></sent></p>
<p><sent><txt>― Пеця.</txt>
<trEng></trEng></sent></p>
<p><sent><txt>― Кодамо?</txt>
<trEng></trEng></sent></p>
<p><sent><txt>― Страшной.</txt>
<trEng></trEng></sent></p>
<p><sent><txt>― Мезть эно тейнетядо?</txt>
<trEng></trEng></sent></p>
<p><sent><txt>― Ведьсэ прякинеть.</txt>
<trEng></trEng></sent></p>
<p><sent><txt>― Ки тенк мерсь?</txt>
<trEng></trEng></sent></p>
<page>((KutoA1976-0042))</page>
<p><sent><txt>― Попось истямодо ярсы течи.</txt>
<trEng></trEng></sent></p>
<p><sent><txt>― Кенгелят?</txt>
<trEng></trEng></sent></p>
<p><sent><txt>― Кемть.</txt>
<trEng></trEng></sent></p>
<p><sent><txt>― Кода тонеть а виськс манчемс?</txt>
<trEng></trEng></sent></p>
<p><sent><txt>― Оймем лисезэ.</txt>
<trEng></trEng></sent>
<sent><txt>Минсь неинек.</txt>
<trEng></trEng></sent></p>
<p><sent><txt>― Алкукс, Лера, ― мерсь чапаксонзо столенть лангсо лапшкавтомсто Матря.</txt>
<trEng></trEng></sent></p>
<p><sent><txt>Кувать арсесь чатьмониця Калерия ды мейле пшкадсь:</txt>
<trEng></trEng></sent></p>
<p><sent><txt>― Тыньгак вастыде пазнэнь а кемиця поп.</txt>
<trEng></trEng></sent></p>
<p><sent><txt>― Арасть кемицят, ― отвечась Палага, ― нать, улить ансяк пазнэнь эсест а кемемаст простой ломанде сёпомо маштыцят.</txt>
<trEng></trEng></sent></p>
<p><sent><txt>Пекест пешкедемс ярсасть аватне сывелень прякинеде.</txt>
<trEng></trEng></sent></p>
<p><sent><txt>Субутань валскестэнть Палага кандызе лемдемс Калериянь эйкакшонть.</txt>
<trEng></trEng></sent>
<sent><txt>Мольсь крёснавакс.</txt>
<trEng></trEng></sent>
<sent><txt>Крёсной тетякс тердезель Нужань Плато.</txt>
<trEng></trEng></sent></p>
<p><sent><txt>― Сайнинь эйде лемтеме, кандынь вана Софья,― мерсь Палага.</txt>
<trEng></trEng></sent></p>
<p><sent><txt>Кстинатнесэ, симемадо-ярсамодо мейле
, Платопревс путсь Палага куманзо,
тонавтсь козо ды кода путомс кевень кудонзо.</txt>
<trEng></trEng></sent> 
</p>
</chap>
</section>
</sections>
</part>
<part>
<partTitle>ОМБОЦЕ ПЕЛЬКС</partTitle>
<sections>
<section>
<sectionTitle>КАВТО ЖИВ МИРДЕНЬ НИ</sectionTitle>
<chap><chapNo>1</chapNo>

<page>((KutoA1976-0043))</page>
<p><sent><txt>Иля тошка тензэ тон, эрьба, што чувтынесь тон хоть одат, ялатеке пек шержеват: сон а бажияк марямо тонь.</txt>
<trEng></trEng></sent>
<sent><txt>Илядо кончнеяк тензэ, прок валдо селымть, менельсэ тештть: а варшты сон лангозонк.</txt>
<trEng></trEng></sent>
<sent><txt>Илядо кайсеве пильгензэ пес, ожо шержейкат: сон, ютамстонзо, чалкси тынк.</txt>
<trEng></trEng></sent>
<sent><txt>Лоткадо тензэ сюконякшномадо, вармаське марто горнипов цецят, илядо цяпаяк тензэ, теке вишка эйкакшкеть, мазыстэ пижолдыця лопасо: сон а мизолдозеви ты-ненк.</txt>
<trEng></trEng></sent></p>
<p><sent><txt>Ливтни пачк неиця менельганть пек чопода пель.</txt>
<trEng></trEng></sent>
<sent><txt>Яки мазый масторонть ланга кежев Алякань Андра, пельденть потмора сон, ― а соды, ков молемс тензэ, тарка-эзем а муи, косо, мейсэ ды кода пандомс Валдай Уля лангсо чинек-венек яла седе виевстэ те цёранть муциця, потмозонзояк а кельгиця кежензэ.</txt>
<trEng></trEng></sent>
<sent><txt>Се авась аволь ансяк обидизе ды пек покордызе ― натой грабавтызе васень мирдензэ кедьстэ.</txt>
<trEng></trEng></sent>
<sent><txt>Ды весе молитванзо, кодат Андра содыль, аламонь-аламонь умок стувтовсть, полавтовсть ансяк вейкесэ: « Куловтомак монь, вере паз, а седе рана, зярдо мон, аволь вечкезь ды пежетев работ, мазылгавтса оймем ды тешаса седеем беряньде берянь ломанень, Валдай Улькань лангсо пек сыре кеженть пекензэ пешкедемс пандомасо».</txt>
<trEng></trEng></sent>
<sent><txt>Кувать арсесь цёрась, кода теемс тень, ― окойники, сась превезэнзэ, мезес кундамс икелевгак.</txt>
<trEng></trEng></sent>
<sent><txt>Тердизе сон инжекс эсензэ колмоце сазоронзо Дарянь, лиякс меремс, Чувырькань бойка Петрань ёжов нинть, лиссь мартонзо кардайс ды ёвтынзе потмо валонзо:</txt>
<trEng></trEng></sent></p>
<page>((KutoA1976-0044))</page>
<p><sent><txt>―Зярдо кенерить поймасо весенень вечкевиця борчат, саитя мартот мельгаст молеме маласонк шабрань аватнень: Валдаень Улянь, Зорянь Евлань ды тынк Олдань, лиякс меремс, парыят.</txt>
<trEng></trEng></sent>
<sent><txt>Колмо ломанде ламо тозонь иля сае.</txt>
<trEng></trEng></sent>
<sent><txt>Ветясыть витьстэ Сура чирева Потмужов.</txt>
<trEng></trEng></sent>
<sent><txt>Нейке тень ёвтак: содасак ли, кува се покш усиянтентень ютамс? Яннэсь тов ансяк вейке ды сеяк аволь виде, сон ёзмолдыця гуйкс менчеви.</txt>
<trEng></trEng></sent></p>
<p><sent><txt>― Кавксть якинек тозонь Петра марто ленгес.</txt>
<trEng></trEng></sent></p>
<p><sent><txt>― Тонсь Потмужонтень иля сова сынст кис.</txt>
<trEng></trEng></sent>
<sent><txt>Каяк тувтал, алтак эсеть ялгатненень мейле тосто муемест.</txt>
<trEng></trEng></sent>
<sent><txt>Акулинань чинть содасак, нама.</txt>
<trEng></trEng></sent>
<sent><txt>Сонзэ валскестэнть ансяк тутадо тов.</txt>
<trEng></trEng></sent>
<sent><txt>Бути ули пиземе, сыргадо омбоце чистэнть.</txt>
<trEng></trEng></sent></p>
<p><sent><txt>― Мезе тон истя затеить?</txt>
<trEng></trEng></sent></p>
<p><sent><txt>― Валт иля ёмавтне стяко: се тевесь а тонь.</txt>
<trEng></trEng></sent>
<sent><txt>Бути теят истя, получат пельдень, зняро теть меремс...</txt>
<trEng></trEng></sent>
<sent><txt>пятерка.</txt>
<trEng></trEng></sent></p>
<p><sent><txt>Соды Даря: сонзэ лелясь оймень матрыця ды, бути кортат мартонзо, мольть ансяк мелензэ мельга ― каршо вал иля ёвта тензэ.</txt>
<trEng></trEng></sent></p>
<p><sent><txt>― Кода жо тон мейле кармат содамо, што ветякшнынь мон аватнень борчань кочкамо Потмужов?</txt>
<trEng></trEng></sent></p>
<p><sent><txt>― Ну сеяк мелявксось монь, ансяк содак: а улияк сынст ютксо Валдаень Уля ― казне пельдень а получат.</txt>
<trEng></trEng></sent>
<sent><txt>Согласят?</txt>
<trEng></trEng></sent></p>
<p><sent><txt>― Эно местнян.</txt>
<trEng></trEng></sent>
<sent><txt>Весть, леляй, манчема тевсэяк савтса тонеть.</txt>
<trEng></trEng></sent></p>
<p><sent><txt>― Парот а стувтса ды кулома чистэньгак пасиба теть ёвтан.</txt>
<trEng></trEng></sent>
<sent><txt>Минек истя кортнемадонть иля витькста пазонтеньгак.</txt>
<trEng></trEng></sent></p>
<p><sent><txt>― Чарькодинь.</txt>
<trEng></trEng></sent></p>
<p><sent><txt>― Дивамскак тенень а сави пек: ломанесь тон минек племань.</txt>
<trEng></trEng></sent>
<sent><txt>Алякань.</txt>
<trEng></trEng></sent></p>
<p><sent><txt>Сэнь маней менельганть ашо локсейкс уйсь пельне.</txt>
<trEng></trEng></sent>
<sent><txt>Валскесь ульнесь сэтьме, ды секскак, нать, Даря пурнынзе ялганзо ды сыргасть вирев борча мельга.</txt>
<trEng></trEng></sent></p>
<p><sent><txt>Сура чирес лиссть ниленест: Валдаень Уля, Зорянь Евла ды Чувырькань Олда марто Даря.</txt>
<trEng></trEng></sent></p>
<page>((KutoA1976-0045))</page>
<p><sent><txt>Чульть-чальть! ― прок седязевсть нуваргадозь лопатче чаразевсть ливчаня ладакс.</txt>
<trEng></trEng></sent></p>
<p><sent><txt>Леенть кувалт уйсь кувака плот.</txt>
<trEng></trEng></sent>
<sent><txt>Борча мельга молицятнень пилес каятотсь нусманя моро: мазый вайгельсэ морасть кавто рузават:</txt>
<trEng></trEng></sent></p>
<p><sent><txt>Лучина, моя лучинушка, березовая,</txt>
<trEng></trEng></sent></p>
<p><sent><txt>Что же ты, моя лучинушка,</txt>
<trEng></trEng></sent></p>
<p><sent><txt>Не ярко горишь?</txt>
<trEng></trEng></sent></p>
<p><sent><txt>Уля паця песэнть нардынзе сельведензэ.</txt>
<trEng></trEng></sent></p>
<p><sent><txt>― Некак седееть калавтызь вельть мазыстэ морыцятне? ― кевкстизе мизолдозь Евла.</txt>
<trEng></trEng></sent></p>
<p><sent><txt>― Сельмезэнь, нать, сорнэ понгонесь, ― отвечась Рамко низэ.</txt>
<trEng></trEng></sent></p>
<p><sent><txt>Или ты, моя лучинушка,</txt>
<trEng></trEng></sent></p>
<p><sent><txt>В печи не была?</txt>
<trEng></trEng></sent></p>
<p><sent><txt>Иль тебя, моя лучинушка,</txt>
<trEng></trEng></sent></p>
<p><sent><txt>Свекровь водой полила?</txt>
<trEng></trEng></sent></p>
<p><sent><txt>Плотонть ветясть кавто цёрат.</txt>
<trEng></trEng></sent>
<sent><txt>Лангозост ванозь, Олдаяк серьгедсь морамо верьга вайгельть:</txt>
<trEng></trEng></sent></p>
<p><sent><txt>Милкам уи алов Сурот,</txt>
<trEng></trEng></sent></p>
<p><sent><txt>А мон учан кудов курок.</txt>
<trEng></trEng></sent></p>
<p><sent><txt>Виресь прок кавтов лазовсь.</txt>
<trEng></trEng></sent>
<sent><txt>Нузякссто уиця пельтнень ашо сулеест паро тёшакокс ацавсть леенть потмакска ды менелень зеркалакс неявсь ведесь.</txt>
<trEng></trEng></sent></p>
<p><sent><txt>Чувырькань Даря мерсь:</txt>
<trEng></trEng></sent></p>
<p><sent><txt>― Адядо вана те янонть кувалт Потмужов.</txt>
<trEng></trEng></sent>
<sent><txt>Вармась, каль куронть марто налксемстэ, тошкстась Евланень:</txt>
<trEng></trEng></sent></p>
<p><sent><txt>― Ох, тозонь илядо яка прянк ёмавтомо.</txt>
<trEng></trEng></sent></p>
<p><sent><txt>― Мешоконок, паряк, пештявить тескеяк, ― мерсь тень марицясь каршо вал.</txt>
<trEng></trEng></sent></p>
<p><sent><txt>― Бути мелень лопадо.</txt>
<trEng></trEng></sent>
<sent><txt>Минь борчас истя сыргинек.</txt>
<trEng></trEng></sent></p>
<p><sent><txt>― Те истя, да се ёнксось ломанень.</txt>
<trEng></trEng></sent></p>
<p><sent><txt>― Улезэ.</txt>
<trEng></trEng></sent>
<sent><txt>Миньгак ломанть.</txt>
<trEng></trEng></sent></p>
<p><sent><txt>― Пелян, Даря.</txt>
<trEng></trEng></sent></p>
<p><sent><txt>― Мезде? Берянть ли парт ― ниленек: выжнэмс тенек а киде.</txt>
<trEng></trEng></sent></p>
<p><sent><txt>― Беглойть, келя, вирьганть якить.</txt>
<trEng></trEng></sent></p>
<p><sent><txt>― Якаст.</txt>
<trEng></trEng></sent>
<sent><txt>Миненек сынь а мешить.</txt>
<trEng></trEng></sent></p>
<p><sent><txt>― Кши, ― мерсь Олда, ― вешить.</txt>
<trEng></trEng></sent></p>
<p><sent><txt>― Ох, а мельсэ тов молемась тень...</txt>
<trEng></trEng></sent></p>
<page>((KutoA1976-0046))</page>
<p><sent><txt>― Лоткак.</txt>
<trEng></trEng></sent>
<sent><txt>Иля печтневте шканть.</txt>
<trEng></trEng></sent>
<sent><txt>Сыргинек, ― мерсь таго Даря, ― Молемстэ чись удало улезэ.</txt>
<trEng></trEng></sent></p>
<p><sent><txt>― Ну вана сон ― Потмуж усиянтень янось, ― мерсь тенст Олдань уряжозо Даря, кичкере килей алов лотказь.</txt>
<trEng></trEng></sent>
<sent><txt>― Вейкеяк лия тосто ды тов ютамо тарка костояк а муят.</txt>
<trEng></trEng></sent>
<sent><txt>Ярь, азёдо вана тияня, паро кудонь азорават, велень-сядонь вадря тейтеренть марто, ― вадяшкавтызе Даря парыянзо валаня ды крута керш лавтовонть.</txt>
<trEng></trEng></sent>
<sent><txt>― Монень эряви ансяк сельгень прамс молемс оно тейтерьксчинь вельть ладной ялган, Лембай Глашань, лесникень нинть, содавтомо.</txt>
<trEng></trEng></sent>
<sent><txt>Те шкас эзинь арсе теде.</txt>
<trEng></trEng></sent>
<sent><txt>Кода неия Сурань томбале кордононть ― ледсь мелезэнь...</txt>
<trEng></trEng></sent></p>
<p><sent><txt>Евла дивамодонзо кедензэяк тетькинзе ды, мельсапаронзо валсо невтезь, мерсь:</txt>
<trEng></trEng></sent></p>
<p><sent><txt>― Истя кадомонок арсят? А тонсь ли недляшка тердить минек поймав борчас? Чияк мерить: « Пелемс миненек а мезде ― ниленек».</txt>
<trEng></trEng></sent>
<sent><txt>Мекс истя курок валот полавтык?</txt>
<trEng></trEng></sent></p>
<p><sent><txt>Талакадыця ды визделгадыця Дарянь мурнеме кармась Уляяк:</txt>
<trEng></trEng></sent></p>
<p><sent><txt>― Выжнай лемсэ святоентень озномо прят вешат? Азё, сулейдеть пелиця нумоло...</txt>
<trEng></trEng></sent></p>
<p><sent><txt>― Пель часкак а юты ― мон мутадызь, ансяк серьгедеман лангс отвечадо.</txt>
<trEng></trEng></sent></p>
<p><sent><txt>― Оргодть вакстонок седе курокке, манчиця ривезь...</txt>
<trEng></trEng></sent></p>
<p><sent><txt>― А кенгелян, Уля, кавто жив мирдень ни.</txt>
<trEng></trEng></sent></p>
<p><sent><txt>― Меринек весть: ношкстак тестэ, шкань апак печтне, седеень апарксомтниця...</txt>
<trEng></trEng></sent></p>
<p><sent><txt>Даря тусь кордононть ёнов.</txt>
<trEng></trEng></sent>
<sent><txt>Ялатаке пельсь: мурдыть мельганзо нонаткак.</txt>
<trEng></trEng></sent>
<sent><txt>Варштась удалов ды неизе, кода нулк меревсь Потмужов янонть вакссо, куронть экшс ёмамсто парыянзо, толонь кель буто, нулав юбкась.</txt>
<trEng></trEng></sent></p>
<p><sent><txt>― Пасиба тонеть, вере паз: максыть монень, бути лелям а манясамам, вете целковойтнень.</txt>
<trEng></trEng></sent></p>
<p><sent><txt>Дарянь ялгатне пелезь мольсть, мерят, олгонь сэдь ланга, пильгест ало кепсетиця янганть, кона, теке гуй, менчевсь чувтнэнь юткова.</txt>
<trEng></trEng></sent>
<sent><txt>Зярдо чалгасть кеме раужо мода лангс, косо лымбакстнесть ансяк верьгизэнь пазават, ― кецясть весе.</txt>
<trEng></trEng></sent></p>
<p><sent><txt>Сыреждиця чись велькссэст лопатнень юткова нолтнесь валдо налонзо.</txt>
<trEng></trEng></sent>
<sent><txt>Валдо-сэньстэ цивтордыця салмуксонь залытне киштезь, велясть коштканть, мерят, манчесть аватнень.</txt>
<trEng></trEng></sent>
<sent><txt>Венстясак ёност кедеть ― ёматыть, прок эзть налксеяк икелеть.</txt>
<trEng></trEng></sent></p>
<page>((KutoA1976-0047))</page>
<p><sent><txt>― Осподи, кодамо те таркась мазый! ― мик верьга вайгельть пижакадсь Ульяна.</txt>
<trEng></trEng></sent>
<sent><txt>― Вана козонь эряви сакшномс озномо.</txt>
<trEng></trEng></sent>
<sent><txt>Вирень эрьва кодамо нармушкатне морыть, прок паро хорсо.</txt>
<trEng></trEng></sent>
<sent><txt>Мекс, а содан уш, ватракштнэ.</txt>
<trEng></trEng></sent>
<sent><txt>тенст мешить.</txt>
<trEng></trEng></sent>
<sent><txt>Аволить кунсолояк сынст лакштордомаст, вакномаст.</txt>
<trEng></trEng></sent></p>
<p><sent><txt>― Мезть лавгат, Рамконизэ? ― прась Улянь валтнэнь трокс мизолдыця Евла.</txt>
<trEng></trEng></sent>
<sent><txt>― Сынстемест, мон арсян, аволь истя вечкевель бу цёковонь алкукс мазыйстэ морамось.</txt>
<trEng></trEng></sent>
<sent><txt>Овсе дурактомо превей ломантькак, содазь, авольть каято сельмс.</txt>
<trEng></trEng></sent>
<sent><txt>Пазось а стяко, нать, масторонть лангс нолдась пек ламо тварть.</txt>
<trEng></trEng></sent>
<sent><txt>Лиякс мазысь-парось мольстевель мель...</txt>
<trEng></trEng></sent></p>
<p><sent><txt>Аватне сеске жо мусть ки соды зняро соковдояк-соков борчат, валунькайть.</txt>
<trEng></trEng></sent></p>
<p><sent><txt>― Ну кадык миненек ули хуже, ― Чувырькань Дарянь мельс лецтнезь, мерсь Уля.</txt>
<trEng></trEng></sent></p>
<p><sent><txt>Зярдо кармасть пешкедеме мешокост, варштасть аватне маласо Ташто Суранть ёнов ды сельмезэст каятотсть рудазсо касыця, мерят, эсест кочкамо тердиця, пакся чурькат.</txt>
<trEng></trEng></sent>
<sent><txt>Ялгатне сеске жо юкснесть, куманжадо верьга совасть аволь домка таркантень ведьс, кармасть неть пиже, мазый пусмотнень раздеме, сеске жо шлямо ды икельга пацяст ланга вачкамо.</txt>
<trEng></trEng></sent></p>
<p><sent><txt>Истя рожомсть, натой эзизь редя, кода вирьстэнть лиссть, мольсть малазост колмо тунь апак сода цёрат.</txt>
<trEng></trEng></sent>
<sent><txt>Кувака голенища кемсэть.</txt>
<trEng></trEng></sent>
<sent><txt>Эрьванть лавтовонзо трокс ружия.</txt>
<trEng></trEng></sent>
<sent><txt>Вейке цёрась кармась эчке вайгельсэ морамо:</txt>
<trEng></trEng></sent></p>
<p><sent><txt>В островах охотник,</txt>
<trEng></trEng></sent></p>
<p><sent><txt>омбоцесь атя сеякс паразевсь, поладызе ялганть моронзо:</txt>
<trEng></trEng></sent></p>
<p><sent><txt>Целый день гуляет...</txt>
<trEng></trEng></sent></p>
<p><sent><txt>― Костонтядо? ― кевкстинзе колмоцесь чувтовомозь Кашт велень аватнень.</txt>
<trEng></trEng></sent></p>
<p><sent><txt>― Минь Ало велень, ― отвечась, нать, а пелицякс прянзо невтемстэ ды манчезь Уля.</txt>
<trEng></trEng></sent>
<sent><txt>― Витькстадо: тынсь васолдонь ли?</txt>
<trEng></trEng></sent></p>
<p><sent><txt>― Вере велень, ― уш, нама, згилязь, мерсь тона.</txt>
<trEng></trEng></sent>
<sent><txt>Мартонзотне ды Чувырькань Олда раказевсть.</txt>
<trEng></trEng></sent></p>
<page>((KutoA1976-0048))</page>
<p><sent><txt>― Ярь, ават, ладятано или бороцямо карматано? ― кевкстинзе секе жо цёрась.</txt>
<trEng></trEng></sent></p>
<p><sent><txt>Евла, неть валтнэнь марязь, напустясь чиеме.</txt>
<trEng></trEng></sent>
<sent><txt>Мельганзо ношкстась атя сеянь вайгелесь.</txt>
<trEng></trEng></sent>
<sent><txt>Уля кепединзе бойкажа сельмензэ мартонзо кортыцянть лангс.</txt>
<trEng></trEng></sent>
<sent><txt>Алясь ульнесь раужо чиняс, мазый.</txt>
<trEng></trEng></sent>
<sent><txt>Судонзо керш бокась неявсь цють седе вере.</txt>
<trEng></trEng></sent>
<sent><txt>Турванзо семень кондят эчкть.</txt>
<trEng></trEng></sent></p>
<p><sent><txt>Авась оргодиксэль, метьказокс чувтнэнь юткова менчевемстэ, ды теке жо курок сасавсь.</txt>
<trEng></trEng></sent></p>
<p><sent><txt>Олда кадовсь колмоце цёранть марто.</txt>
<trEng></trEng></sent></p></chap>
<chap><chapNo>2</chapNo>

<p><sent><txt>Часонь ютазь Верьгиз-янга лиссть вирьстэнть аватне ды сыре тейтересь Ривезень-пултамо лугас.</txt>
<trEng></trEng></sent>
<sent><txt>Пелензазь менелесь ульнесь теке ведень.</txt>
<trEng></trEng></sent>
<sent><txt>Весе пиземсь.</txt>
<trEng></trEng></sent>
<sent><txt>Прок сувтемень пачк сорясь човалинеть ― сельведнеть.</txt>
<trEng></trEng></sent></p>
<p><sent><txt>― Вый, трисподни, ― пшкадсь Уля.</txt>
<trEng></trEng></sent>
<sent><txt>― Понгонинек.</txt>
<trEng></trEng></sent></p>
<p><sent><txt>― Уш иля кортаяк...</txt>
<trEng></trEng></sent>
<sent><txt>Чияк мернинь, а эряви васов эцемс.</txt>
<trEng></trEng></sent></p>
<p><sent><txt>― А стяко, нать, яки валмеревкс: козонь правлить ― олгт ацавлить.</txt>
<trEng></trEng></sent>
<sent><txt>Олда сасынзе.</txt>
<trEng></trEng></sent></p>
<p><sent><txt>― Тон вант, ― кармавтсь тензэ Евла, ― иля ёвтне теде велесэнть.</txt>
<trEng></trEng></sent></p>
<p><sent><txt>― Мекс а ёвтнемс? Ва-ана-а! Пек тандадсть аватне.</txt>
<trEng></trEng></sent></p>
<p><sent><txt>― Минь, Олда, сиветтядызь эно теде чатьмонеме, ― мусь те мельсапародонть менькс Уля.</txt>
<trEng></trEng></sent></p>
<p><sent><txt>― Сиведемизь.</txt>
<trEng></trEng></sent>
<sent><txt>Аволь жаль...</txt>
<trEng></trEng></sent>
<sent><txt>Мезде?</txt>
<trEng></trEng></sent></p>
<p><sent><txt>― Мон, ― отвечась Евла соракадозь вайгельсэ, ― тонеть казян...</txt>
<trEng></trEng></sent>
<sent><txt>минек пильгтне тонь марто вейкетть...</txt>
<trEng></trEng></sent>
<sent><txt>полсапожкат.</txt>
<trEng></trEng></sent></p>
<p><sent><txt>― Ну, согласинь.</txt>
<trEng></trEng></sent>
<sent><txt>Зярдо жо молемс кисэзэст? Паряк, течияк мерят?</txt>
<trEng></trEng></sent></p>
<p><sent><txt>― Пачкодть.</txt>
<trEng></trEng></sent></p>
<p><sent><txt>― Уля патяй, мезде жо тон истя сиведемень арсят? Паряк, ёвтнемс тондеть?</txt>
<trEng></trEng></sent></p>
<p><sent><txt>― Иля витькста.</txt>
<trEng></trEng></sent>
<sent><txt>Монгак арсян рамамот.</txt>
<trEng></trEng></sent></p>
<p><sent><txt>― Мезде?</txt>
<trEng></trEng></sent></p>
<p><sent><txt>― Мон максса тонеть паро покаем.</txt>
<trEng></trEng></sent></p>
<p><sent><txt>― Зярдо теть молемс кисэнзэ?</txt>
<trEng></trEng></sent></p>
<p><sent><txt>― Монсь кандса.</txt>
<trEng></trEng></sent></p>
<page>((KutoA1976-0049))</page>
<p><sent><txt>― Течи?</txt>
<trEng></trEng></sent></p>
<p><sent><txt>― Кувать учовтомот а карман уш, паро тейтерь.</txt>
<trEng></trEng></sent>
<sent><txt>― Монстеденьгак а ёвтнемс?</txt>
<trEng></trEng></sent></p>
<p><sent><txt>― Нама.</txt>
<trEng></trEng></sent></p>
<p><sent><txt>― Ну, тень кис мезть-мезть макстадо?</txt>
<trEng></trEng></sent></p>
<p><sent><txt>― Мон лента казян, ― алтась Уля.</txt>
<trEng></trEng></sent></p>
<p><sent><txt>― Мон ― вете суркст.</txt>
<trEng></trEng></sent></p>
<p><sent><txt>― Паро.</txt>
<trEng></trEng></sent></p>
<p><sent><txt>― Казнетнень кис уш кирдик мельсэть кармавтоманть, иля витькста течинь минек налксемадонть куломадот икеле споведамстоткак.</txt>
<trEng></trEng></sent></p>
<p><sent><txt>― А стувтса.</txt>
<trEng></trEng></sent>
<sent><txt>Тынь илядо мелявто...</txt>
<trEng></trEng></sent></p>
<p><sent><txt>Ланга превенть истя лацевемадо мейле пек седе шождынестэ таргизь оймест аватне, да берянькс невтизе прянть оймавтыцяст.</txt>
<trEng></trEng></sent>
<sent><txt>Мейле кармась Уля марто Евланень эрьва чистэ кавксть-колмоксть яксеме ды янксеме.</txt>
<trEng></trEng></sent>
<sent><txt>Леди мезеяк мелезэнзэ муемс или добовамс, ― тевесь теке тензэ, ― моли сеске жо, примеркс, Улянень ды мери:</txt>
<trEng></trEng></sent></p>
<p><sent><txt>― Ёвтнемам сась.</txt>
<trEng></trEng></sent></p>
<p><sent><txt>― Мезде?</txt>
<trEng></trEng></sent></p>
<p><sent><txt>― Вирьсэ минек апак сода колмо цёра марто налксемадонть.</txt>
<trEng></trEng></sent></p>
<p><sent><txt>― Кинень?</txt>
<trEng></trEng></sent></p>
<p><sent><txt>― Велень аватненень ды цёратнененьгак.</txt>
<trEng></trEng></sent></p>
<p><sent><txt>― Мезе тонеть а ёвтнемат кисэ максомс?</txt>
<trEng></trEng></sent></p>
<p><sent><txt>― Арась теням...</txt>
<trEng></trEng></sent>
<sent><txt>я, кода бишь тензэ мерить? ― паро пулаем.</txt>
<trEng></trEng></sent>
<sent><txt>Бути тонь ули, казик.</txt>
<trEng></trEng></sent></p>
<p><sent><txt>― Од тейтерят, Олда.</txt>
<trEng></trEng></sent>
<sent><txt>Пулайсэ тонь мазы рунгонть авакс каркстнемс а лади.</txt>
<trEng></trEng></sent></p>
<p><sent><txt>― Мон, Уля патяй, лисян мирденень.</txt>
<trEng></trEng></sent></p>
<p><sent><txt>― Бути ёвтняткак минек аволь мазый тевденть, а сайтядызь.</txt>
<trEng></trEng></sent></p>
<p><sent><txt>― Довець а карми ваномо сень лангс.</txt>
<trEng></trEng></sent></p>
<p><sent><txt>― Карми ли...</txt>
<trEng></trEng></sent>
<sent><txt>Ки таго мельсэть?</txt>
<trEng></trEng></sent></p>
<p><sent><txt>― А ёвтаса тонеть: мирдеть ульнесь.</txt>
<trEng></trEng></sent></p>
<p><sent><txt>― Чарькодинь уш.</txt>
<trEng></trEng></sent>
<sent><txt>Елеська?</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Барякань.</txt>
<trEng></trEng></sent>
<sent><txt>Мезть пиштевти ськамонзо.</txt>
<trEng></trEng></sent>
<sent><txt>Тонеть, поди, кеми сон: ютко шкасто шнамака тензэ.</txt>
<trEng></trEng></sent></p>
<p><sent><txt>― Шнатан, бути вирьсэ тамашадонть а ёвтнят киненьгак.</txt>
<trEng></trEng></sent></p>
<p><sent><txt>― Пулаесь ялатеке тень эрявомо карми.</txt>
<trEng></trEng></sent></p>
<p><sent><txt>― Ну, сестэ на.</txt>
<trEng></trEng></sent></p>
<page>((KutoA1976-0050))</page>
<p><sent><txt>Сайсы тона.</txt>
<trEng></trEng></sent>
<sent><txt>Туи.</txt>
<trEng></trEng></sent>
<sent><txt>Зярдо сонензэ мезеяк эрявомо карми лия, сови Зорянень ды терьдьсы ушов Евлань.</txt>
<trEng></trEng></sent></p>
<p><sent><txt>― А кирдеви, ― мери, ― мелем витькстамс ломатненень улконь минек тюнихадонть.</txt>
<trEng></trEng></sent></p>
<p><sent><txt>― Ведь минь Уля патять марто сиведидизь, Олда.</txt>
<trEng></trEng></sent></p>
<p><sent><txt>― Казненк макссынь мекев.</txt>
<trEng></trEng></sent>
<sent><txt>Мелем уш мольсь эйстэст.</txt>
<trEng></trEng></sent></p>
<p><sent><txt>― Мезе седе башка вешат?</txt>
<trEng></trEng></sent></p>
<p><sent><txt>― Молитва марто мазы каркс.</txt>
<trEng></trEng></sent></p>
<p><sent><txt>― Течи раман, ансяк чатьмонть уш, инескеть.</txt>
<trEng></trEng></sent></p>
<p><sent><txt>Оршизь ды карсизьгак Олдань аватне прясто пильгс.</txt>
<trEng></trEng></sent>
<sent><txt>Арсесть, вейке-вейкест марто васодемстэ, кортнесть, конаст мезе максы тензэ теленень.</txt>
<trEng></trEng></sent>
<sent><txt>Те сыре тейтересь лоткась пурнамодояк: течи Уля сонзэ анды, Евла ванды.</txt>
<trEng></trEng></sent></p>
<p><sent><txt>Да ялатеке, нама, те пельбревенть лангс эзть кеме.</txt>
<trEng></trEng></sent>
<sent><txt>Косто бу мирдест авольть са, неть пайстомо прятне пелезь вансть лангозост, кунсесть эрьва валост, пельсть ― авольть маря сеть сынст нарьгамодонть.</txt>
<trEng></trEng></sent></p>
<p><sent><txt>― Евла ды Уля эрясть кундазь нумолокс.</txt>
<trEng></trEng></sent>
<sent><txt>А сорныця седеень ёжось онстосткак сакшномадо сыненст лоткась.</txt>
<trEng></trEng></sent></p></chap>
<chap><chapNo>3</chapNo>

<p><sent><txt>Лугась ансяк ледевсь, тусь лостердеме пиземе ды наксавтызе тикшенть прокоссо.</txt>
<trEng></trEng></sent>
<sent><txt>Кадовкшнось пурнамс ансяк поймасто ды сеяк, содазь, а шкастонзо.</txt>
<trEng></trEng></sent></p>
<p><sent><txt>Но ялатеке пек сэтьме пиземесь, кона валсь мик цела недля, кандсь лезэ пешкедиця розентень.</txt>
<trEng></trEng></sent>
<sent><txt>Олгс а сэреель корьмаесь, зёрнас эрьганяль.</txt>
<trEng></trEng></sent></p>
<p><sent><txt>Овсе сёксенть самс Нал велесэ вень удомат а содыль ансяк Якшамкань Листарнизэ, Палага.</txt>
<trEng></trEng></sent>
<sent><txt>Кискань эземс ванстась чинек-венек кевень кудонзо теемстэ рамазь вирензэяк, лия строямо пельтненьгак: пельсь саласызь.</txt>
<trEng></trEng></sent></p>
<p><sent><txt>Тундонзо ды кизэнзэ аволь ансяк а палыця тюссо цёрынензэ марто Листаронь вейке ды паро портретэнть кедьстэ валдо превть, кортнить прок сынсест вакссо живой ломань марто.</txt>
<trEng></trEng></sent></p>
<p><sent><txt>― Кода тон, мазы полай, мерят: кудонь вельтямо жестенть пижестэ красямс? Истя лади: маласонок шумарды вирь, удалонок саднэ.</txt>
<trEng></trEng></sent></p>
<page>((KutoA1976-0051))</page>
<p><sent><txt>― Сельмсэнзэяк, авай, монень редявсь, конштась, ― мери Михалка.</txt>
<trEng></trEng></sent></p>
<p><sent><txt>― Нать, согласясь.</txt>
<trEng></trEng></sent></p>
<p><sent><txt>Красявсь кудо прясь.</txt>
<trEng></trEng></sent>
<sent><txt>Таго кармасть ават-цёрат кевкстнеме стенасо Листаронь:</txt>
<trEng></trEng></sent></p>
<p><sent><txt>― Я, тетязо, кодамо крыльця теевтят, куваня совсемс, ― икельде эли жо кардайстэ?</txt>
<trEng></trEng></sent></p>
<p><sent><txt>Мезеяк эзь отвеча портретэсь.</txt>
<trEng></trEng></sent>
<sent><txt>Михалгак спорязевсь кудонь азораванть марто.</txt>
<trEng></trEng></sent>
<sent><txt>Те цёрыненть мельс тусть колмо велева тоцязь ды пек мазылгавтнезь вете крыльцят, конатнень ушов лисиця приступкаст аштить крутасто ды вельть ламо.</txt>
<trEng></trEng></sent>
<sent><txt>Кавтолдыця Палага натой радовась, кода неинзе каршо шабратненень роботамо сыця плотниктнень.</txt>
<trEng></trEng></sent></p>
<p><sent><txt>« Алкукс, ― арсесь, ― Нужат-Валдайть кармить кудост путомо.</txt>
<trEng></trEng></sent>
<sent><txt>Срубост анокт.</txt>
<trEng></trEng></sent>
<sent><txt>Уш тунда чаповтызь ульця юткс.</txt>
<trEng></trEng></sent>
<sent><txt>Платот-Рамкот ёвтыть, мезе ды кода теемс, пшкадянгак тенст».</txt>
<trEng></trEng></sent></p>
<p><sent><txt>Валдай марто Нужат вейсэ якасть васов нупоньс.</txt>
<trEng></trEng></sent></p>
<p><sent><txt>Нужат эрямо тусть, од кудост теевемс, Шитовнень, Валдайть ― пиресэ таштола банязост.</txt>
<trEng></trEng></sent></p>
<p><sent><txt>Андё чийсь васолбодидест кедьстэ тей ваномо, кода плотниктне кармить Нужа марто Валдаень макшов эрямо пизэнть калавтнеме.</txt>
<trEng></trEng></sent>
<sent><txt>Цёрынесь озась ульця куншкасо срубост вакссо жердятнень лангс.</txt>
<trEng></trEng></sent>
<sent><txt>Малазонзо мольсь Кечаень Дрига, сыненст роботамо сиведезь вете плотниктнень артельщикесь.</txt>
<trEng></trEng></sent>
<sent><txt>Кувакаяк тензэ мерить.</txt>
<trEng></trEng></sent>
<sent><txt>Алкукс те цёранть весе кувакат: рунгозояк, кедензэ ды пильгензэяк, чамазояк.</txt>
<trEng></trEng></sent></p>
<p><sent><txt>Сон лавтовонзо лангсто каизе кшнань ведьме марто ящикензэ, путызе цёрыненть ваксс, варштась перть пельга ды кармавтсь:</txt>
<trEng></trEng></sent></p>
<p><sent><txt>― Ванок, иляст сала мезеяк тестэ.</txt>
<trEng></trEng></sent></p>
<p><sent><txt>― Мезе тень кис максат?</txt>
<trEng></trEng></sent></p>
<p><sent><txt>― Шнатан мейле кудосо.</txt>
<trEng></trEng></sent></p>
<p><sent><txt>― Ланда.</txt>
<trEng></trEng></sent>
<sent><txt>Тонь жо ящикесь пекстазь, неяви, панжомасо.</txt>
<trEng></trEng></sent></p>
<p><sent><txt>― Ки карми сонзэ мондень башка панжомо, сень редямсто пижакадт монень.</txt>
<trEng></trEng></sent></p>
<p><sent><txt>― Ранкстан.</txt>
<trEng></trEng></sent></p>
<p><sent><txt>― Зярдо туеме кармат ― вешкстак тень.</txt>
<trEng></trEng></sent></p>
<p><sent><txt>Дрига стамбаро мольсь артеленть малас.</txt>
<trEng></trEng></sent>
<sent><txt>Каизе картузонзо.</txt>
<trEng></trEng></sent>
<sent><txt>Чекась-покась.</txt>
<trEng></trEng></sent>
<sent><txt>Истя жо тейсть ветенест плотниктне.</txt>
<trEng></trEng></sent></p>
<page>((KutoA1976-0052))</page>
<p><sent><txt>Вардай Федя бойкасто куйсь калавтнемань учиця кудонть пряс, ластясь прок лишме лангс, кармась роботамо.</txt>
<trEng></trEng></sent>
<sent><txt>Ваксозонзо дубордсь Нельгонь Охонь, мизолдозевсь кургонзо келес, конизе керш сельмензэ ды невтсь прясонзо каршо порядкасо кевень кудонть ёнов.</txt>
<trEng></trEng></sent>
<sent><txt>Якшамкань Палага вальмалга кочксесь элезэнзэ штепкат.</txt>
<trEng></trEng></sent></p>
<p><sent><txt>― Неят, алякин?</txt>
<trEng></trEng></sent></p>
<p><sent><txt>― Иля кортаяк.</txt>
<trEng></trEng></sent></p>
<p><sent><txt>― Цёрась тон ён: эряволь бу снартомс теть мазый аванть мельс туеме.</txt>
<trEng></trEng></sent></p>
<p><sent><txt>Коцькердизе козырь алксонзо Федот, моразевсь верьга вайгельсэ ялганстэнь:</txt>
<trEng></trEng></sent></p>
<p class="song"><sent><txt>И уж та-ак, и уж ся-я-я-як <br />
 У-го-ва-а-а-ари-ва-а-а-ал.</txt>
<trEng></trEng></sent></p>
<p><sent><txt>― Уговорил?</txt>
<trEng></trEng></sent></p>
<p><sent><txt>― Арась, алуж.</txt>
<trEng></trEng></sent>
<sent><txt>Вельть мазый пацяяк тензэ Зарецкоень ярмункасто рамсинь.</txt>
<trEng></trEng></sent>
<sent><txt>Эзизе сае.</txt>
<trEng></trEng></sent>
<sent><txt>Нать, каштан авась.</txt>
<trEng></trEng></sent></p>
<p><sent><txt>Васенце лазонть лутамсто згилицясь мерсь:</txt>
<trEng></trEng></sent></p>
<p><sent><txt>― Косо те шкас, аля, минек вейсэнь однасумонок?</txt>
<trEng></trEng></sent></p>
<p><sent><txt>― Парамон? Эзинь марсе сондензэ седе мейле ве валгак, ― отвечась Федот.</txt>
<trEng></trEng></sent></p>
<p><sent><txt>― Оргодевсь или жо те шкас ашти тюрьмасо?</txt>
<trEng></trEng></sent></p>
<p><sent><txt>― Ки соды.</txt>
<trEng></trEng></sent>
<sent><txt>Паряк, миньгак мартот пачкодинек Нал велентень допрок а шкасто.</txt>
<trEng></trEng></sent></p>
<p><sent><txt>― Ленгень баяганть иля зэрневте стяко чистэяк...</txt>
<trEng></trEng></sent></p>
<p><sent><txt>Сётордомась, лакштордомась кармась кайсетеме кудонть прясто васов ды верев, буто качамо, куйсь пиже пуль.</txt>
<trEng></trEng></sent>
<sent><txt>Васня крышастонть алов ливтясть лазт, мейле стропилат, нупоннек луводиця ды ниле ёнов кевериця чочкт.</txt>
<trEng></trEng></sent></p>
<p><sent><txt>Андёнь ваксс чийсть кавтаськетне.</txt>
<trEng></trEng></sent></p>
<p><sent><txt>― Прок толтомо палы кудось, косо касынек минь, ― мерсь Витя.</txt>
<trEng></trEng></sent>
<sent><txt>― Жаль натой маряви...</txt>
<trEng></trEng></sent></p>
<p><sent><txt>― Да, брат, мезеяк а теят.</txt>
<trEng></trEng></sent>
<sent><txt>Нать, истя эряви.</txt>
<trEng></trEng></sent></p>
<p><sent><txt>― Зярдо тееви минек од кудось, кодамо ули сон ды мезе канды тенек паро?</txt>
<trEng></trEng></sent></p>
<p><sent><txt>― Киска соды, ― отвечась Веня.</txt>
<trEng></trEng></sent></p>
<p><sent><txt>― Кинь истя те ящикесь вакссот, Андё?</txt>
<trEng></trEng></sent></p>
<p><sent><txt>― Дрига лелянь.</txt>
<trEng></trEng></sent></p>
<p><sent><txt>― Я, мезть кевкстнян: лангсонзо порсо, нать, аволь умок сёрмадозь: « Есчик Кечаев».</txt>
<trEng></trEng></sent></p>
<page>((KutoA1976-0053))</page>
<p><sent><txt>― Алкукс «есчик»  сонзэ кондямо минек весе губер-нястонть а муят: валске завторктомо кадымизь.</txt>
<trEng></trEng></sent></p>
<p><sent><txt>― А стяко неяви пекезэ лопавтнема очкодо кувака.</txt>
<trEng></trEng></sent></p>
<p><sent><txt>― Весть андомазо калмамодонзояк питнейстэ сти.</txt>
<trEng></trEng></sent></p>
<p><sent><txt>― Манявсь минек тетям: Дригань эряволь бу сиведемс кудонок тееме шкас эсензэ кшисэ.</txt>
<trEng></trEng></sent></p>
<p><sent><txt>― Ней ваныть авань марто, зяро трески Кувака ды чавить кедест.</txt>
<trEng></trEng></sent>
<sent><txt>Валске тетянь мария, мерсь: « Прок кемень ништейть потсонзо, Матреш».</txt>
<trEng></trEng></sent></p>
<p><sent><txt>Колмонест раказевсть.</txt>
<trEng></trEng></sent></p>
<p><sent><txt>― Веня, стувтык: тетям истя кучимизь нупонень ванськавтомо, ― мерсь Витя.</txt>
<trEng></trEng></sent></p>
<p><sent><txt>Сеске тевс кундасть.</txt>
<trEng></trEng></sent>
<sent><txt>Кудост неявсь матрась, теке толтомо палсь.</txt>
<trEng></trEng></sent>
<sent><txt>Пожардо мейле лияли каштомо ды турба, ней мезеяк арась.</txt>
<trEng></trEng></sent>
<sent><txt>Кеверить ниле ёнов, макшост певердемстэ, мерят авардиця шочкт.</txt>
<trEng></trEng></sent>
<sent><txt>Касы коське сёвонев якстере кирьпецень мар.</txt>
<trEng></trEng></sent></p>
<p><sent><txt>Обедтэ мейле каськантькак вализь.</txt>
<trEng></trEng></sent></p>
<p><sent><txt>Омбоце чистэнть весеменень муевсь тев.</txt>
<trEng></trEng></sent>
<sent><txt>Нужат-Валдайть ламо кшнинь коймсэ чувсть эстест каськат, а плотниктне се шкане ташто кудонть шочктнестэ чапсть, озавтсть каська срубт, мейле пезнавтсть кавто кудонь эземтнева смолас навазь ало пе марто тумонь вельть эчке мукорть.</txt>
<trEng></trEng></sent>
<sent><txt>Ломантне тува кашкамстост неявсть кавто пизэнь витниця ламо коткудавокс.</txt>
<trEng></trEng></sent></p></chap>
<chap><chapNo>4</chapNo>
<p><sent><txt>Вейке недлячистэ кавто помочсэ Нужат-Валдайть кепедсть икельсть-удалсть кудот.</txt>
<trEng></trEng></sent></p>
<p><sent><txt>ЯкшамканьЛистар нись, Палага, сась лездамо Нужанень.</txt>
<trEng></trEng></sent>
<sent><txt>Эрьва тейтерь-авантень максозель нупондямс а покш икелькс.</txt>
<trEng></trEng></sent>
<sent><txt>Палагань маласо Валдаень явозь лия кавто кудостонь ават.</txt>
<trEng></trEng></sent>
<sent><txt>Керш ёно Гуря нись, Окся, вить пеле Павол нись, Наста.</txt>
<trEng></trEng></sent>
<sent><txt>Путови ве шочко, кармить лангозонзо нупонь ацамо ― Палага васодеви Окся марто ― ушодыть веенст валт, ацазь нупоненть лангс омбоце шоч-конть озамс, ацави омбоце шочконть лангс нупонь ― Листарнизэ васодеви Наста марто ― поладовить ютксост лият валт.</txt>
<trEng></trEng></sent></p>
<p><sent><txt>Истя тевесь моли шочко-шочко лангс, кортамось ― валсто валс.</txt>
<trEng></trEng></sent></p>
<page>((KutoA1976-0054))</page>
<p><sent><txt>Неяви тенст, кода кепети Валдай Рамконьгак икельсть-удалсть кудозо.</txt>
<trEng></trEng></sent>
<sent><txt>Тосо превс путы Чувырькань эрексия каплядо бойка Петра.</txt>
<trEng></trEng></sent></p>
<p><sent><txt>― Пазонть пилес пачкодезэ валом, мирдень илязо: пек паро цёрась, ― мери Петрадо Наста.</txt>
<trEng></trEng></sent></p>
<p><sent><txt>― Тук мелезэнзэ.</txt>
<trEng></trEng></sent></p>
<p><sent><txt>― Пупордезэ, празо трокскан ― а варштыяк монь лангс.</txt>
<trEng></trEng></sent>
<sent><txt>Шнангак сонзэ тонеть.</txt>
<trEng></trEng></sent></p>
<p><sent><txt>― Конязот лисезэ: паро сон, да вейке берянезэ ули.</txt>
<trEng></trEng></sent></p>
<p><sent><txt>― Ёвтык тень, инескеть.</txt>
<trEng></trEng></sent></p>
<p><sent><txt>― Урьвакстозь.</txt>
<trEng></trEng></sent></p>
<p><sent><txt>Настань, истякак мизолдыця сельмензэ тетькевсть, мерят, раказевсть отвечамсто:</txt>
<trEng></trEng></sent></p>
<p><sent><txt>― Се нись мелявкст кирдезэ, конань мазый мирдезэ.</txt>
<trEng></trEng></sent></p>
<p><sent><txt>― Виде а мерят чирде, ломань мирдесь ― а мирде...</txt>
<trEng></trEng></sent>
<sent><txt>Валдай лангс помочсэ роботыця ломантненень обедэнть анокстасть Чувырькань кедьсэ.</txt>
<trEng></trEng></sent>
<sent><txt>Пидесь-пансь кудонь азоравась, Петра низэ, Даря, ― мирдензэ кондямо ливчаня ды бойка.</txt>
<trEng></trEng></sent>
<sent><txt>Сэресь аванть алкажа, кедензэ-пильгензэ, прок пувазь, эчкть, виевть.</txt>
<trEng></trEng></sent>
<sent><txt>Сельмензэ сэнть.</txt>
<trEng></trEng></sent>
<sent><txt>Сельме чирькензэ, кенерезь розь прят прок.</txt>
<trEng></trEng></sent>
<sent><txt>Вайгелезэ кежень ютавтыця ― эчкела ды вечкевиця.</txt>
<trEng></trEng></sent></p>
<p><sent><txt>Уля сонензэ лездыцякс ульнесь.</txt>
<trEng></trEng></sent>
<sent><txt>Олда туиль яла кавто кудотнень весёласто кепедицятнень ваксс.</txt>
<trEng></trEng></sent>
<sent><txt>Уля тосто муилизе, кучилизе ковгак лияв, бажась а кадомс пельбреве сыре тейтеренть киньгак марто варявсто кортамо: пельсь ― витьксты вирьсэ тамашадонть.</txt>
<trEng></trEng></sent></p>
<p><sent><txt>― Азё, ― кармавтсь Олданень Рамконизэ, ― Отелянь Маво бабань кедьстэ вешть куслянь стамо салмукс.</txt>
<trEng></trEng></sent>
<sent><txt>Ластнететсть пинеме куслянок.</txt>
<trEng></trEng></sent> </p>
<p><sent><txt>― А бути бабась кудосто ковгак тусь?</txt>
<trEng></trEng></sent></p>
<p><sent><txt>― Учосак.</txt>
<trEng></trEng></sent></p>
<p><sent><txt>Олда напустясь велень омбоце пев.</txt>
<trEng></trEng></sent></p>
<p><sent><txt>Зярдо Валдаень маткатне озавтовсть, коенть коряс, нама, савтовсь вешнемс кудонь вере венеценть кругов ютыця.</txt>
<trEng></trEng></sent>
<sent><txt>Се цёранть венстезь вить кедьсэ кечке педе кундазь эряви кирдемс-кандомс узере, конань лёзась велявтозь улезэ молицянть ёнов.</txt>
<trEng></trEng></sent>
<sent><txt>Витьстэ меремс, те тевесь пельксты пря марто, да лиякс а куродови кудонть потмос часия.</txt>
<trEng></trEng></sent> </p>
<p><sent><txt>Кувать эзь муеве алятнень ютксто а пелиця, эрьванть ульнесь мелезэ кучомс шабранзо.</txt>
<trEng></trEng></sent></p>
<page>((KutoA1976-0055))</page>
<p><sent><txt>Весе чатьмонить.</txt>
<trEng></trEng></sent></p>
<p><sent><txt>Ве валгак апак ёвта, куйсь вере венеценть пряс узере марто Чувырькань Петра ды тусь ютамо.</txt>
<trEng></trEng></sent>
<sent><txt>Вельть каштансто кандсь килейдеяк виде рунгонзо.</txt>
<trEng></trEng></sent>
<sent><txt>Пиче тараднэкс лыйнесть коштканть кудрянзо.</txt>
<trEng></trEng></sent></p>
<p><sent><txt>Петра пачкодсь тозонь жо, косто сыргась, ансяк лия ёндо.</txt>
<trEng></trEng></sent>
<sent><txt>Лангозонзо ваныцятне шождынестэ таргизь оймест.</txt>
<trEng></trEng></sent></p>
<p><sent><txt>Рамко кеместэ лепштизе срубонть прясто валгомадо мейле Петрань сорныця вить кедензэ.</txt>
<trEng></trEng></sent></p>
<p><sent><txt>― Ну, пасиба теть, парот а стувтса, ― мерсь Рамко.</txt>
<trEng></trEng></sent></p>
<p><sent><txt>― Ды мезть, мазы курго, теде кортамс.</txt>
<trEng></trEng></sent>
<sent><txt>Пасибаськак пазнэнь: эзинь мене прамо...</txt>
<trEng></trEng></sent></p>
<p><sent><txt>Ломантне промсть Нужань од кудонть перька.</txt>
<trEng></trEng></sent>
<sent><txt>Тонаньгак озавтовсть уш матканзо.</txt>
<trEng></trEng></sent>
<sent><txt>Тесэяк цёрат ушодсть вере венеценть ланга Чувырькань Петракс ютыцядо кортнеме.</txt>
<trEng></trEng></sent></p>
<p><sent><txt>― Мезть кувать вешнемс омбоце смел аля, ― мерь весеменень марявозь Нельгонь Охонь, ― оно Валдайнень роботыця плотникень артельщикесь ютась.</txt>
<trEng></trEng></sent>
<sent><txt>Кечай Дриганеньгак сави бойкачинзэ невтемс.</txt>
<trEng></trEng></sent>
<sent><txt>А монень жо куземс, коли масторонть лангаяк ломанькс а якаван.</txt>
<trEng></trEng></sent></p>
<p><sent><txt>А кузиксэль Дрига вере венеценть перть ютамо, но весе кемезь вансть лангозонзо.</txt>
<trEng></trEng></sent>
<sent><txt>Цёрантень лиякс а кода теемс ульнесь, савсь снартомс.</txt>
<trEng></trEng></sent></p>
<p><sent><txt>Кузевсь алясь кустимаванть венеценть пряс.</txt>
<trEng></trEng></sent></p>
<p><sent><txt>Оймезэнзэ пачкодсь кшнинть кельмезэ.</txt>
<trEng></trEng></sent>
<sent><txt>Дрига стясь вере уголонть пес.</txt>
<trEng></trEng></sent>
<sent><txt>Узере лёзанть каршонзо ладямсто, лыказевсь.</txt>
<trEng></trEng></sent></p>
<p><sent><txt>― Вант, иля тютя, ― мерсь тензэ Вардай Федот.</txt>
<trEng></trEng></sent></p>
<p><sent><txt>― Иля мелявто, сон а томбавияк: срубонть сэрьсэ.</txt>
<trEng></trEng></sent></p>
<p><sent><txt>Дрига тусь ютамо.</txt>
<trEng></trEng></sent>
<sent><txt>Весть эскельди ― лотки.</txt>
<trEng></trEng></sent>
<sent><txt>Витнесы сэрензэ ― полавтсы пильгензэ.</txt>
<trEng></trEng></sent>
<sent><txt>Алсетне а ванытькак лангозонзо: пелить нолашты ды мени берянь сельмеде конаяк пильгезэ ― пры цёрась, а куродови тензэ часия, томбави сонськак.</txt>
<trEng></trEng></sent></p>
<p><sent><txt>Кечай Дрига жо, буто киштемстэ, менчи рунгонзо, мик узереськак лыки кедьсэнзэ.</txt>
<trEng></trEng></sent>
<sent><txt>Цёрась, нолаштозь, ливтязевсь кудонть потмос.</txt>
<trEng></trEng></sent></p>
<p><sent><txt>― Ки куроды тенек часия?</txt>
<trEng></trEng></sent></p>
<p><sent><txt>― Шайтян! ― отвечась кежейстэ Дрига.</txt>
<trEng></trEng></sent>
<sent><txt>Ламбавтовсь икельце кудонь ве перерубонть ланга, теке нула, новольсь каськантень ды сеске жо кармась кедензэ-пильгензэ ды боканзо штюпамо.</txt>
<trEng></trEng></sent></p>
<page>((KutoA1976-0056))</page>
<p><sent><txt>― Ну, те кудосонть а ули часия, ― мерсь Чувырькань Оря баба, сорныця прянзо эрьва валонть мельга комавтнезь.</txt>
<trEng></trEng></sent> </p>
<p><sent><txt>― Уш, нама, бути прась истя сонзэ куродыцясь, ― вечась Вармал Онькань нись.</txt>
<trEng></trEng></sent></p>
<p><sent><txt>― Паряк, те весе стяко, ― каясь вал Зорянь Евла.</txt>
<trEng></trEng></sent></p>
<p><sent><txt>― Бути а кемат, азё тонсь васня паряк.</txt>
<trEng></trEng></sent>
<sent><txt>Тондеть вать эринек, ― прась валонзо трокс Оря баба.</txt>
<trEng></trEng></sent></p>
<p><sent><txt>― Дрига, прамсто тонь мезетькак эзь сиве? ― кевкстизе Плато.</txt>
<trEng></trEng></sent></p>
<p><sent><txt>― Марявить весе целат.</txt>
<trEng></trEng></sent>
<sent><txt>Кедень-пильгеньгак, ирдезэньгак, натой карязонгак.</txt>
<trEng></trEng></sent>
<sent><txt>Томбавинь ансяк.</txt>
<trEng></trEng></sent>
<sent><txt>Ну, те нечёво, пичкан.</txt>
<trEng></trEng></sent></p>
<p><sent><txt> ...</txt>
<trEng></trEng></sent>
<sent><txt>Валдай Рамконь мельс тусь Якшамкань алкукс вельть мазый Палага.</txt>
<trEng></trEng></sent>
<sent><txt>Сеске цёрась кармась вешнеме нинзэ лангс кежиявтомань тувтал ды мусь истят кавто.</txt>
<trEng></trEng></sent></p>
<p><sent><txt>Помочень ломантнень обедамстонть Петра кантне вина.</txt>
<trEng></trEng></sent>
<sent><txt>Каштомонть икельде ярсамо пелень ливтнемстэн Уля кавксть мазыйстэ варштась кудазоронть лангс, мик мизолдозевкшнесь весть Петранень.</txt>
<trEng></trEng></sent>
<sent><txt>Рамко весе тень редизе.</txt>
<trEng></trEng></sent>
<sent><txt>Састь кежензэ.</txt>
<trEng></trEng></sent>
<sent><txt>Сынь истякояк маласольть.</txt>
<trEng></trEng></sent></p>
<p><sent><txt>Винадо симемстэ свал истя.</txt>
<trEng></trEng></sent>
<sent><txt>Васенце стопкась потс валги, омбоцесь пряс кузи, тосто певерди валт.</txt>
<trEng></trEng></sent>
<sent><txt>Кармась кортнеме весе ― а кинень ульнесь кунсоломс.</txt>
<trEng></trEng></sent>
<sent><txt>Лашт кептетсь эрьва ёндо, валовсь вейс.</txt>
<trEng></trEng></sent></p>
<p><sent><txt>Совась Олда.</txt>
<trEng></trEng></sent>
<sent><txt>Мольсь витьстэ Рамко ваксс, кармась тензэ мезень-бути ёвтнеме, нинзэ лангс невтнеме.</txt>
<trEng></trEng></sent>
<sent><txt>« Жуйк!» ― мерсь Улянь мариця седеесь.</txt>
<trEng></trEng></sent>
<sent><txt>Арсезевсь авась: « Ёминь.</txt>
<trEng></trEng></sent>
<sent><txt>Витькстась Олда Рамконень вирьсэ мартонок тамашадонть».</txt>
<trEng></trEng></sent></p>
<p><sent><txt>Мирдезэ грозякстась ёнонзо мокшнасо.</txt>
<trEng></trEng></sent>
<sent><txt>Цють аштевсь цёрась весемень вельть иредемс, ёвтась коензэ кис пасиба помочень ломатненень ды тусь.</txt>
<trEng></trEng></sent>
<sent><txt>Чувырькань орта палманьс кутьмерензэ нежедезь, алясь кувать кавтолдсь молемс а молемс.</txt>
<trEng></trEng></sent>
<sent><txt>Якшамкань Палагань лангс варштамо.</txt>
<trEng></trEng></sent>
<sent><txt>Ды марявсь тензэ ― оймесь терди, превтне потавтыть.</txt>
<trEng></trEng></sent></p>
<p><sent><txt>Рамко семиянек эриль банясонзо.</txt>
<trEng></trEng></sent>
<sent><txt>Сон умаринатнес кундсезь, цють а пракшнозь мольсь кудонзо тееве шкас майсема пизэнтень.</txt>
<trEng></trEng></sent></p>
<p><sent><txt>Банясь чаволь, ансяк вальминеванть, мерят ушо ёно стенас прянзо чавозь, варштнесь ашо цеця.</txt>
<trEng></trEng></sent>
<sent><txt>Коми, варты баня потмонтень, мекев ёматы.</txt>
<trEng></trEng></sent></p>
<p><sent><txt>― Мезть ломанькс невтнят эсь прят? ― кевкстизе сень алясь.</txt>
<trEng></trEng></sent></p>
<page>((KutoA1976-0057))</page>
<p><sent><txt>― Ну, мезть истя кольнят? Улевлитькак Палага, мон эйзэть кецявлинь.</txt>
<trEng></trEng></sent></p>
<p><sent><txt>Сась Уля.</txt>
<trEng></trEng></sent>
<sent><txt>Рамко текень учоськак.</txt>
<trEng></trEng></sent>
<sent><txt>Таго чавизе нинзэ.</txt>
<trEng></trEng></sent></p>
<p><sent><txt>― Мезень кис таго порксык телам? ― сельведень пачк кевкстизе пек апаркстомозь Уля.</txt>
<trEng></trEng></sent></p>
<p><sent><txt>― Иля кайсе мазый цёра ланга сельметь, убогой лангсояк иля згиля.</txt>
<trEng></trEng></sent>
<sent><txt>Ну, тонсь арсек: велень омбоце певи истя пансик Олдань.</txt>
<trEng></trEng></sent></p>
<p><sent><txt>« Минек муцицясь ансяк пеняцясь.</txt>
<trEng></trEng></sent>
<sent><txt>Мезде а эряви эзь витькста», ― радовазь арсесь Уля сыре тейтерденть.</txt>
<trEng></trEng></sent></p>
<p><sent><txt>Рамко мадсь оймсеме баня полок лангс.</txt>
<trEng></trEng></sent>
<sent><txt>Низэ, зярдо маризе поланзо корноманть, оршась-карсесь, таго тусь пеняцямо васень мирденстэнь.</txt>
<trEng></trEng></sent></p></chap>
<chap><chapNo>5</chapNo>
<p><sent><txt>Барякань Елеська рамась ошсто кавто ствол марто ружия, калонь кундамс эрьва кодат снастть ды кармась яксеме ласте Сура чирев вензэ лангс ульмамо.</txt>
<trEng></trEng></sent></p>
<p><sent><txt>Кудосонзо зярс-мейс эри сазорозо Ефимия, Шитовонь Кузянь нись.</txt>
<trEng></trEng></sent>
<sent><txt>Тунда сон чачтсь цёрыне.</txt>
<trEng></trEng></sent>
<sent><txt>Макссь тензэ лем ― Прока.</txt>
<trEng></trEng></sent></p>
<p><sent><txt>Пель иезэ топодсь аволь умок, озадо тонадсь аштеме, теке коцён.</txt>
<trEng></trEng></sent></p>
<p><sent><txt>Елеськанень мельспаро: эйкакш марто ава кудосонзо, муськи-чови лангозонзо, пиди-пани пекезэнзэ, вайгельть марявить, яла уш а ськамонзо, кода икеле, но курок Нужатне туить Шитовонь кедьстэ: кудост уш кепедевсь, ковонь ютазь тееви.</txt>
<trEng></trEng></sent>
<sent><txt>Фима сеск атявтонстэнь-ававтонстэнь велявты.</txt>
<trEng></trEng></sent></p>
<p><sent><txt>Ансяк обедавсь Елеська, сеске жо ламбавтызе буланоензэ лангс ташто чапанонзо, каизе кутьмерезэнзэ ружнянзо, саизе ульма недь марто керьмензэ ды ластясь.</txt>
<trEng></trEng></sent>
<sent><txt>Кемензэ прясо, теке шпорасо, токадизе лишмензэ ды сыргась.</txt>
<trEng></trEng></sent></p>
<p><sent><txt>Валдай Рамконизэ эзизе застаня Елеськань кудосо.</txt>
<trEng></trEng></sent>
<sent><txt>Оха парыязо ёвтась Елеськань ульмамо туемадо, ды Улянь будто налт кандызь мельганзо Сура чирев.</txt>
<trEng></trEng></sent>
<sent><txt>Моли шождынестэ, арси стакасто: « Ломанть кортнить, печкезь кочомось кодояк мекев а педи.</txt>
<trEng></trEng></sent>
<sent><txt>Теке жо тарказонзо лади, зярс апак сэве сон.</txt>
<trEng></trEng></sent>
<sent><txt>Истя Елеська марто минь.</txt>
<trEng></trEng></sent>
<sent><txt>Явинек.</txt>
<trEng></trEng></sent>
<sent><txt>Ялатеке вейке-вейкеде седеенек эзть кельме.</txt>
<trEng></trEng></sent>
<sent><txt>Секс кеман, васня ладить, мейле педить.</txt>
<trEng></trEng></sent>
<sent><txt>Рамконь мелезэ мольсь эйстэнь.</txt>
<trEng></trEng></sent>
<sent><txt>Мондень вадря, нать, мусь.</txt>
<trEng></trEng></sent>
<sent><txt>Чавномонгак текеде жо кармась.</txt>
<trEng></trEng></sent>
<page>((KutoA1976-0058))</page>
<sent><txt>Оля тензэ кадан.</txt>
<trEng></trEng></sent>
<sent><txt>Елеськань обуцязояк седе чевте.</txt>
<trEng></trEng></sent>
<sent><txt>Берянь валгак цёрась монень эзь ёвтне ды, содан, а ёвты.</txt>
<trEng></trEng></sent>
<sent><txt>Теде башка, бути Ромадо нулгодеме а карми, секень вант, эрямонок поладови мекев.</txt>
<trEng></trEng></sent>
<sent><txt>Олдадояк пелеме тунь а карман».</txt>
<trEng></trEng></sent></p>
<p><sent><txt>Буто масторавань мазый сельмть, конштнить Улянень лугава кинть кавто чирева цецятне.</txt>
<trEng></trEng></sent></p>
<p><sent><txt>Виресь аванть вастызе кувакасто лекстямосо.</txt>
<trEng></trEng></sent></p>
<p><sent><txt>Вармась васня тошкась маласо куронть марто, мейле кармась эрьва чувто прява лопатнень ловомо.</txt>
<trEng></trEng></sent>
<sent><txt>Вирьсэ мезть а цюдавить.</txt>
<trEng></trEng></sent>
<sent><txt>Уляненьгак неявсь тандавксокс эрьва чувтось, эрьва пенькась.</txt>
<trEng></trEng></sent></p>
<p><sent><txt>Авась, тусто ды чопода вирьсэ покш усиянть малас пачкодезь, мик тарск тейсь, арьсезевсь: « Те тарканть лемеськак Потмуж».</txt>
<trEng></trEng></sent>
<sent><txt>Ды сеске жо фатясь: « Ськамон вирьга якамояк пелемадо лоткинь.</txt>
<trEng></trEng></sent>
<sent><txt>Мезекс алкукс пачкодинь.</txt>
<trEng></trEng></sent>
<sent><txt>Ломанде виськсэм ёмавтыя, кадовсь ансяк паздо пелемам».</txt>
<trEng></trEng></sent></p>
<p><sent><txt>Рузонь дачанть эйстэ лисезь, Уля тусь ульмамо таркатнень ютамо.</txt>
<trEng></trEng></sent></p>
<p><sent><txt>Кавто берексо, прок вейке берёмсо, менчевсь леесь.</txt>
<trEng></trEng></sent>
<sent><txt>Сон неявсь тейтерь-авань вельть мазый рунгокс.</txt>
<trEng></trEng></sent>
<sent><txt>Ашназасто сэняждыця парсей алдо меште понгокс кепсететсть ведьбрятне.</txt>
<trEng></trEng></sent></p>
<p><sent><txt>Зярдо Валдай Рамконь нись редизе Сура чирестэнть васень мирдензэ, лоткась куро алов ды кармась алянть лангс ве ёндо ваномо.</txt>
<trEng></trEng></sent>
<sent><txt>Сон вешнесь тувтал а невтемс прянть Елеська мельга кискинекс пансицякс, мелензэ мольстицякс.</txt>
<trEng></trEng></sent>
<sent><txt>Кинень уш, кода а сонензэ содамс цёрань обуцянть.</txt>
<trEng></trEng></sent>
<sent><txt>Ну, примерке, аламо ли Нал велесэ калонь кундыцят? Ведь Елеськань ярмаконзояк сатыть свежа калонь рамамс ― а рамси, сонсь ульмамо сась.</txt>
<trEng></trEng></sent>
<sent><txt>Ламо тейтерь-ават якить сонензэ кудос ― конаньгак а саи никс, арси муеме сонсь.</txt>
<trEng></trEng></sent></p>
<p><sent><txt>Мезе теемс? Кода понгомс мекев Елеськанень ― менемс Рамкодояк, Олдадояк?</txt>
<trEng></trEng></sent></p>
<p><sent><txt>Паряк, вана те крута чирестэнть прянзо Сурас каямс? Ведесь илязо уле вельть кельме ― простудяват.</txt>
<trEng></trEng></sent>
<sent><txt>Оршавтсо кирнявтомс ― уемс ули стака.</txt>
<trEng></trEng></sent>
<sent><txt>Зярс овтонь кондямо Елеська чарькоди таргамот, кенерят лепеямо.</txt>
<trEng></trEng></sent>
<sent><txt>Сави сундерьгадома шкас арсемс.</txt>
<trEng></trEng></sent></p>
<p><sent><txt>Елеська, зярдо пачкодсь овсе Суранть чирес, тертизе лишмензэ маласо полянаванть атавадо порнеме, ливтнесь вирьстэнть пек ламо коське тарадт.</txt>
<trEng></trEng></sent>
<page>((KutoA1976-0059))</page>
<sent><txt>Вачкась толбандя.</txt>
<trEng></trEng></sent></p>
<p><sent><txt>Шказо сундерьгадсь.</txt>
<trEng></trEng></sent>
<sent><txt>Елеська валгсь крута чиренть алов ды каясь колмо ульмат.</txt>
<trEng></trEng></sent></p>
<p><sent><txt>Васенце тевенть прядомадо мейле кузсь мекев лей чиресэ полянантень ды лакшторгавтызе толбандянть.</txt>
<trEng></trEng></sent>
<sent><txt>Валдось перть пельга чоподанть васня теке потавтнесь, мейле таго тердтнесь малав.</txt>
<trEng></trEng></sent>
<sent><txt>Леенть ве берёксто ды тона чнрентень ацавсь, прок сыреждиця коцт, ведь велявкстнэде сорныця сулей.</txt>
<trEng></trEng></sent></p>
<p><sent><txt>Ламоксть Елеська теке таркасонть ульнесь тундонзо ды кизэнзэ перть, но ней вана таго пелезевсь.</txt>
<trEng></trEng></sent>
<sent><txt>Кода эзь бажа цёрась арсеме лиядо, ялатеке мельтне салава совасть прязонзо, буто каськас тундонь ведь.</txt>
<trEng></trEng></sent></p>
<p><sent><txt>Лишмесь, кирнявтнемстэ, чольдерьгавтнесь тертензэ кшнинь рисьменть, паркстнесь, прок азоронзо ладсо пельсь.</txt>
<trEng></trEng></sent></p>
<p><sent><txt>Ум-бо-ооо-ор! ― марявсь Елеськанень лейстэнть.</txt>
<trEng></trEng></sent></p>
<p><sent><txt>Меремс, покш кал истя налкси ведьсэнть, шумось маряви вельть виев нейгак.</txt>
<trEng></trEng></sent>
<sent><txt>Ведява се, паряк.</txt>
<trEng></trEng></sent></p>
<p><sent><txt>― Ва-я-ааа-ан! ― ранкстась лейсэнть истя шолдордыцясь Валдаень Рамконинзэ вайгельсэ.</txt>
<trEng></trEng></sent></p>
<p><sent><txt>Елеськань аламодо сорныця седеесь натой жуйк мерсь.</txt>
<trEng></trEng></sent></p>
<p><sent><txt>― Тар-га-мак, цё-ра-а-а!</txt>
<trEng></trEng></sent></p>
<p><sent><txt>Кавтолдомс а зярдоль.</txt>
<trEng></trEng></sent>
<sent><txt>Ульмицясь кайсесь, кирнявтсь леентень ды таргизе ваицянть.</txt>
<trEng></trEng></sent>
<sent><txt>Се ульнесь алкукс Валдай Рамконизэ, Уля.</txt>
<trEng></trEng></sent></p>
<p><sent><txt>Елеська кандызе тюрякс начкозь Улянь лакштордыця толбандянть ваксс, путызе масторов ды мерсь тензэ:</txt>
<trEng></trEng></sent></p>
<p><sent><txt>― Кайсек, мейле копачик лангат вана те чапанонть.</txt>
<trEng></trEng></sent>
<sent><txt>Нулат-валат костямс нейке жо теян а покш трокс чувто, мейле ламбавтинть ланганзо,</txt>
<trEng></trEng></sent></p>
<p><sent><txt>Зярс Уля кайсесь оршамонзо костямс, трокс чувтось аноколь.</txt>
<trEng></trEng></sent></p>
<p><sent><txt>― Я, ней молян ульман вансынь, ― мерсь Елеська, ― паряк, токась кал, ― ды валгсь янганзо веденть малас.</txt>
<trEng></trEng></sent>
<sent><txt>Ве ульманть недензэ вере песь комсесь мик леентень.</txt>
<trEng></trEng></sent>
<sent><txt>Истя сонзэ ноцковтнесь пек покш кал.</txt>
<trEng></trEng></sent>
<sent><txt>Ульмицясь кармась истя понгицянть якавтомо, сизевтеме.</txt>
<trEng></trEng></sent>
<sent><txt>Лиякс а таргави.</txt>
<trEng></trEng></sent>
<sent><txt>Кувать озясь.</txt>
<trEng></trEng></sent></p>
<p><sent><txt>Уля котьмась толбандянть перька, васень мирдэнзэ чапансо копачась алкукс прок чопача.</txt>
<trEng></trEng></sent>
<sent><txt>Нулнось, кувалгалесь, нурькалгалесь, мик ёзнэкскак менчевсь куротнень юткова сулеезэ.</txt>
<trEng></trEng></sent>
<page>((KutoA1976-0060))</page>
<sent><txt>Аванть мелезэяк уш мольсь учозь, Елеськавтомо пелезевсь натой ды чиренть крайстэ варштась алов.</txt>
<trEng></trEng></sent>
<sent><txt>Ульмицясь церьпаласо таргась ведьстэнть кал.</txt>
<trEng></trEng></sent></p>
<p><sent><txt>― Эге! ― ранкстась, ― ментюк! Сталмозо кеветеешка хунт! Эх, Уля, штюрьба пидян! Каванятан!</txt>
<trEng></trEng></sent></p>
<p><sent><txt>― Истя иля пижне: кияк марятанзат.</txt>
<trEng></trEng></sent></p>
<p><sent><txt>― Я, те так плант...</txt>
<trEng></trEng></sent>
<sent><txt>Маряст ― аволь жаль.</txt>
<trEng></trEng></sent></p>
<p><sent><txt>― Монь мирдем ули.</txt>
<trEng></trEng></sent></p>
<p><sent><txt>― Кавто натой...</txt>
<trEng></trEng></sent></p>
<p><sent><txt>― Мейсэ пидят уха? Посудаяк мартот ускить?</txt>
<trEng></trEng></sent></p>
<p><sent><txt>― Вана те нувара кальгуронть ало песок потс калмазь аволь ансяк эрявиця кедьгем, мик винамгак ули.</txt>
<trEng></trEng></sent>
<sent><txt>Простудаткак пансеса.</txt>
<trEng></trEng></sent></p>
<p><sent><txt>Цёрась кармась кавонест туртов ужинэнь анокстамо.</txt>
<trEng></trEng></sent></p>
<p><sent><txt>― Тон, Уля, мекс истя Сурас кайсик эсь прят? ― кевкстизе сон аванть.</txt>
<trEng></trEng></sent></p>
<p><sent><txt>― А ков эно молемс мартонзо тень? Мирдень, мерят, кавто ды конаськак седей а путы тень.</txt>
<trEng></trEng></sent>
<sent><txt>Рамко чавномон уш кармась, тонеть а эряван.</txt>
<trEng></trEng></sent></p>
<p><sent><txt>― Мон истят плант эзинь ёвтнекшне теть.</txt>
<trEng></trEng></sent>
<sent><txt>Монень, бути витькстамс, эряват пек натой, ды тонсь тельня кочкик эстеть Рамконь.</txt>
<trEng></trEng></sent></p>
<p><sent><txt>― Эйкакшом ведь ули пельдензэ.</txt>
<trEng></trEng></sent></p>
<p><sent><txt>― Да, се покш тевесь.</txt>
<trEng></trEng></sent></p>
<p><sent><txt>― Монгак седе кортан.</txt>
<trEng></trEng></sent></p>
<p><sent><txt>Уля велявтнемстэнзэ невтьсы то пильгензэ, то кедензэ, то меште пелензэ, то чапонть вейке колевкска киськензэ.</txt>
<trEng></trEng></sent></p>
<p><sent><txt>― Ожола репскетне тонь эзть пужо, неявить.</txt>
<trEng></trEng></sent></p>
<p><sent><txt>― Лоткак, виськстэме.</txt>
<trEng></trEng></sent></p>
<p><sent><txt>Зярдо мейгенерть варштави сонзэ лангс Елеська, сельмензэ а саевить эйстэнзэ.</txt>
<trEng></trEng></sent></p>
<p><sent><txt>― Ладна мон истя тезэнь угодявинь, а то ваявлить, ведьма.</txt>
<trEng></trEng></sent></p>
<p><sent><txt>― Секень вант...</txt>
<trEng></trEng></sent></p>
<p><sent><txt>Ярсамо ды симема шкастонтькак чапанось яла штавтнесь Улянь рунгонть лангсто, мерят налксесь.</txt>
<trEng></trEng></sent>
<sent><txt>Авась эрьва мезензэ кекшнемадо сизесь.</txt>
<trEng></trEng></sent>
<sent><txt>Цёрась винадонть эжезьгак сорнось.</txt>
<trEng></trEng></sent>
<sent><txt>Пси щюрьбаськак ламоксть пицевсь, пенченть лангс апак варштне.</txt>
<trEng></trEng></sent>
<sent><txt>Сонзэ сельмтненень лия муевкшнесь тев.</txt>
<trEng></trEng></sent></p>
<page>((KutoA1976-0061))</page>
<p><sent><txt>А стяко, нать, ракась тертязь лишменть кирьгасо буто згилиця баягинесь.</txt>
<trEng></trEng></sent></p>
<p><sent><txt>Толбандясь лакшторсо сёвнось лангозонзо кайсевиця варманть.</txt>
<trEng></trEng></sent>
<sent><txt>Эзь кунсоло тонась, эляндсь, налксесь.</txt>
<trEng></trEng></sent>
<sent><txt>Перьканзо велямсто чалксесь, мерят мерькась, умбрав лопат, ожо цецят, велявтызе-чаравтызе толбандянть маласо ламарень остатка куронть, мерят истя танцовамо кармавтызе, мезе-бути тошкстась тензэ ды куловсо почодызе калонь кундыцянть, прок чеменев, нусманя сельмензэ.</txt>
<trEng></trEng></sent>
<sent><txt>Кершесь пек сянгордомо кармась.</txt>
<trEng></trEng></sent></p>
<p><sent><txt>― Иляк ёза васов, ансяк соронть паньсак.</txt>
<trEng></trEng></sent>
<sent><txt>Озак вана малазон, ― мерсь Уля, ― таргаса нейке жо кель прясон.</txt>
<trEng></trEng></sent>
<sent><txt>Алкукскак се тевесь лиссь.</txt>
<trEng></trEng></sent>
<sent><txt>Радовась Елисей, мери:</txt>
<trEng></trEng></sent></p>
<p><sent><txt>― Сельмем ванькскадсь, таго ней вадрясто.</txt>
<trEng></trEng></sent></p>
<p><sent><txt>― Ну, маньчат, вакссот пиче панго ― кепедемензэ семс а комат.</txt>
<trEng></trEng></sent></p>
<p><sent><txt>Ансяк неть валтнэде мейле смелгадсь Елеська ды кутмордызе Улянь.</txt>
<trEng></trEng></sent></p>
<p><sent><txt>Эзизь нее зярдо ды кода палсть аванть оршамонзо.</txt>
<trEng></trEng></sent>
<sent><txt>Вармась лангозост кандокшнось толбандястонть пикстердиця сятко.</txt>
<trEng></trEng></sent></p>
<p><sent><txt>Зорясь кельмель.</txt>
<trEng></trEng></sent>
<sent><txt>Экшеде жо сыргойсть Елеська марто Уляяк.</txt>
<trEng></trEng></sent></p>
<p><sent><txt>Цёрась фатясь чокшне каязь ульмазонзо, авась ― лангс оршамозонзо.</txt>
<trEng></trEng></sent></p>
<p><sent><txt>Вейке ульманть недесь уш леенть куншкасо кепсевсь.</txt>
<trEng></trEng></sent></p>
<p><sent><txt>Омбоце ульманть ведьмензэ песь сускозель ульманек.</txt>
<trEng></trEng></sent>
<sent><txt>Истя штюкат менькшнить.</txt>
<trEng></trEng></sent>
<sent><txt>Колмоце ульмась прок арасельгак.</txt>
<trEng></trEng></sent>
<sent><txt>Неднек салызе веть понгиця кал.</txt>
<trEng></trEng></sent></p>
<p><sent><txt>― А-а-а, шайтян мартост, ― аволдась Елисей ульматнень лангс.</txt>
<trEng></trEng></sent>
<sent><txt>― Теян лият.</txt>
<trEng></trEng></sent></p>
<p><sent><txt>Уля чарькодсь: оршамонзо толбандянть вакссо палсть.</txt>
<trEng></trEng></sent></p>
<p><sent><txt>« Ве шкасто пек валдо неявсь тень», ― арсезевсь сон.</txt>
<trEng></trEng></sent></p>
<p><sent><txt>― Елеська, монь весе покаень ды пулаень веть сэвинзе тол.</txt>
<trEng></trEng></sent></p>
<p><sent><txt>― Я, те так плант...</txt>
<trEng></trEng></sent></p>
<p><sent><txt>― Ардтнек азё, оршамс-карсемс мезеяк уск монень.</txt>
<trEng></trEng></sent></p>
<p><sent><txt>― Адя вейсэ кудов.</txt>
<trEng></trEng></sent>
<sent><txt>Лишмесь цидярды кавоненек алояк.</txt>
<trEng></trEng></sent>
<sent><txt>Тосо, зярдо пачкодтяно, парыят мейсэяк оршатанзат-карсетянзат.</txt>
<trEng></trEng></sent></p>
<page>((KutoA1976-0062))</page>
<p><sent></sent></p>
<page>((KutoA1976-0063))</page>
<p><sent><txt>Эрьва инечиденть икеле васолбабазо попадьянть кедьстэ веши кудо потмонзо мазылгавтнемс ташто журналт, умонь газетат.</txt>
<trEng></trEng></sent></p>
<p><sent><txt>Лита баба кудосо стенанзо зярдояк а шлявтни ды конёвсояк яла клейси сынст ансяк ташто слоенть ланга.</txt>
<trEng></trEng></sent>
<sent><txt>Секс теевсь весе стенатнень ёжова конёвонь эчке керь.</txt>
<trEng></trEng></sent></p>
<p><sent><txt>Тельня, зярдо пувси варма, ламонь кирда конёвось; акшторды.</txt>
<trEng></trEng></sent>
<sent><txt>Лиясто сэтьме шканеяк ларнозеви.</txt>
<trEng></trEng></sent>
<sent><txt>Сестэ томбальганзо, паряк, чеерь или раужо таракан арды.</txt>
<trEng></trEng></sent>
<sent><txt>Зярдо Ваня атя туи нешке пирев или калонь кундамо, Шитовонь аватне веть мик пелить истя стенатнень карадо-каршо прок кортнемадо ды каштордомадо.</txt>
<trEng></trEng></sent></p>
<p><sent><txt>― Сакая тей, Андё, ― мерсь Вармалонь Мире.</txt>
<trEng></trEng></sent>
<sent><txt>Андё мольсь тердицянть малав, лоткась каршонзо.</txt>
<trEng></trEng></sent></p>
<p><sent><txt>― На вана теть пидезь ал ды ламбамо сюкоро-пелькс...</txt>
<trEng></trEng></sent>
<sent><txt>А то а ёнгак натой: минь ярсатано, тон газет ловнат.</txt>
<trEng></trEng></sent></p>
<p><sent><txt>― Пасиба, ― тошкстась, каванявкстнэнь примамстонть, Андё ды поводевсь чаво эзементь крайс.</txt>
<trEng></trEng></sent></p>
<p><sent><txt>― Ловномо сон а машты, ― пшкадсь Плато.</txt>
<trEng></trEng></sent></p>
<p><sent><txt>― Андёнь иензэяк ансяк сисем.</txt>
<trEng></trEng></sent>
<sent><txt>Училищав якамо шказо сы ― тонады, ― пшкадсь Матря.</txt>
<trEng></trEng></sent>
<sent><txt>― Те минь вана, конёвс апак сода, карматано майсеме куломазонок...</txt>
<trEng></trEng></sent></p>
<p><sent><txt>Винась а стяко кузсь Исаень пряс ― кармавтызе морамо:</txt>
<trEng></trEng></sent></p>
<p class="song"><sent><txt>Весень толт, <br />
Весень валдт, <br />
Монь алужонть <br />
 Тол арась.</txt>
<trEng></trEng></sent> <br />
<sent><txt>Весень мельть, <br />
 Весень валт ― <br />
 Монь алужонть <br />
 Толк арась...</txt>
<trEng></trEng></sent></p>
<p><sent><txt>― Чевенть полавтызь лампат, раужо кудотненьгак ванськавтынзе турба.</txt>
<trEng></trEng></sent>
<sent><txt>Седе валдо кармась улеме, ансяк семс яла пря потмонок чоподат, ― пеняцясь Мирё.</txt>
<trEng></trEng></sent></p>
<p><sent><txt>― Досадна, седе а ков, ― мерсь кудазорось.</txt>
<trEng></trEng></sent></p>
<p><sent><txt>― Адядо, ― прась тестензэ валонть трокс Плато, ― сёксня тонавтнеме ниленек.</txt>
<trEng></trEng></sent></p>
<p><sent><txt>― Тон, головушка, васов истя тердят минек? ― усанзо кавто ёнов нардамстонть, кевкстизе васенце содамонзо Иван.</txt>
<trEng></trEng></sent></p>
<p><sent><txt>― Училищав.</txt>
<trEng></trEng></sent>
<sent><txt>Аника Северьянычнень.</txt>
<trEng></trEng></sent></p>
<p><sent><txt>― Учи ли сон минек?</txt>
<trEng></trEng></sent></p>
<p><sent><txt>― Умок.</txt>
<trEng></trEng></sent></p>
<p><sent><txt>― Велень эйкакштнень марто виськс ули аштемс, ― мерсь Исайгак тенст.</txt>
<trEng></trEng></sent></p>
<page>((KutoA1976-0064))</page>
<p><sent><txt>― Минь, аля, карматано тозонь яксеме сындест мейле, чокшне ланга.</txt>
<trEng></trEng></sent>
<sent><txt>Лият ялгаткак мутано...</txt>
<trEng></trEng></sent></p>
<p><sent><txt>― Ки соды, согласи ли велень учителесь минек тонавтомо, ― кавтолдозь ладсо мерсь Мирё.</txt>
<trEng></trEng></sent></p>
<p><sent><txt>― Чей, аволь уш овсе стякодо кармавтсынек лангозонок роботамо.</txt>
<trEng></trEng></sent>
<sent><txt>Целковой эрьванть пельде тензэ ковс пандомс аволь жаль.</txt>
<trEng></trEng></sent></p>
<p><sent><txt>― Мон лелянь марто кортан, ― алтась Вармалонсесь.</txt>
<trEng></trEng></sent>
<sent><txt>― Паряк, сонгак моли тонавтнеме.</txt>
<trEng></trEng></sent>
<sent><txt>Кудазорось поладсь:</txt>
<trEng></trEng></sent></p>
<p><sent><txt>― Мон Мазылькань Лебонь мутяса тов якамо, зярдо сы свежа калонь или медень рамамо, ды мик Алякань Захаронь.</txt>
<trEng></trEng></sent>
<sent><txt>Яла седе ламонек ультяно.</txt>
<trEng></trEng></sent>
<sent><txt>Тон жо, Плато цёрам, ёвтак мейле тенек, мезть отвечи вейсэнь валонок лангс Аника Северьяныч.</txt>
<trEng></trEng></sent></p>
<p><sent><txt>― Сон а отказы.</txt>
<trEng></trEng></sent>
<sent><txt>Примасамизь.</txt>
<trEng></trEng></sent>
<sent><txt>Эрьвась эйстэнек ансяк, шкань апак тарксе, нейке жо рамазо азбука.</txt>
<trEng></trEng></sent>
<sent><txt>Мои ветяса тонавтнеме Лемдяень Деняньгак, Чувырькань Петраньгак.</txt>
<trEng></trEng></sent></p>
<p><sent><txt>― Монь марто, ― мерсь Иван, ― якамо кармить Вирязонь Матвей ды Валдаень Фадей.</txt>
<trEng></trEng></sent></p>
<p><sent><txt>― Ды се, некак, соды конёвс, ― ёвтась Исай.</txt>
<trEng></trEng></sent>
<sent><txt>― Маныть мик велень старостакс ульнесь.</txt>
<trEng></trEng></sent></p>
<p><sent><txt>― Кедензэ путомо машты, ловномо ды сёрмадомо ― арась.</txt>
<trEng></trEng></sent>
<sent><txt>Ялгам жо монь, ― макссь каршо вал Иван.</txt>
<trEng></trEng></sent>
<sent><txt>― Минек сватонтеньгак теде куля пачтян.</txt>
<trEng></trEng></sent></p>
<p><sent><txt>― Елеська рад ули ды Якшамкань Урваноньгак ветясы тов.</txt>
<trEng></trEng></sent></p>
<p><sent><txt>― Эряви седе ламине пурнамс тонавтницят, ― кармавтсь кудазорось.</txt>
<trEng></trEng></sent>
<sent><txt>― Аламонек улеме карми виськс якамс.</txt>
<trEng></trEng></sent></p>
<p><sent><txt>Инжетне срадсть.</txt>
<trEng></trEng></sent>
<sent><txt>Иван вачкась кошельс ярсамопельть, пурнась-сэрнясь нешке пирев.</txt>
<trEng></trEng></sent></p>
<p><sent><txt>― Урьванть мелезэяк, чей, мольсь вирьсэнть.</txt>
<trEng></trEng></sent></p>
<p><sent><txt>― Прока мартонзо, ― отвечась Лита баба.</txt>
<trEng></trEng></sent></p>
<p><sent><txt>― Паро, головушка, муить покш ломаннень ялга.</txt>
<trEng></trEng></sent></p>
<p><sent><txt>― Смустев эйдесь.</txt>
<trEng></trEng></sent></p>
<p><sent><txt>― Тетякс...</txt>
<trEng></trEng></sent>
<sent><txt>Минь вана чоп тесэ праздновинек.</txt>
<trEng></trEng></sent>
<sent><txt>Ярсась ли течи минек пайстомо Кузя?</txt>
<trEng></trEng></sent></p>
<p><sent><txt>― Молян андса, ― каизе лавтовонзо ланга кошелень ведьменть мусколиця Иван атя.</txt>
<trEng></trEng></sent></p>
<p><sent><txt>Тонеть паро згилямс, ― икельга паця песэнзэ нардынзе сельведензэ Лита баба.</txt>
<trEng></trEng></sent></p>
<page>((KutoA1976-0065))</page>
<p><sent><txt>― Туинь, головушка...</txt>
<trEng></trEng></sent></p>
<p><sent><txt>― Ну паз эно мартот.</txt>
<trEng></trEng></sent>
<sent><txt>Урьвантень мерть, вирьстэнть ютамстонзо илязо тока козоньгак, витьстэ сазо кудов.</txt>
<trEng></trEng></sent></p></chap>
<chap><chapNo>7</chapNo>

<p><sent><txt>Ютасть кавто недлят.</txt>
<trEng></trEng></sent></p>
<p><sent><txt>Нужань Плато теиль вальмалост лисьманть лангс тёсонь латыне.</txt>
<trEng></trEng></sent>
<sent><txt>Теке налт кандызь малазонзо Петра шабранзо.</txt>
<trEng></trEng></sent></p>
<p><sent><txt>― Мон, ― мери, ― исяк якинь Аника Северьянычнень.</txt>
<trEng></trEng></sent></p>
<p><sent><txt>― Я, мезть кортась?</txt>
<trEng></trEng></sent></p>
<p><sent><txt>― Кевкстнесь, ламонек ли бажатано тонавтнеме.</txt>
<trEng></trEng></sent>
<sent><txt>Зярдо тоньгак леметь ёвтыя ― радовась натой.</txt>
<trEng></trEng></sent></p>
<p><sent><txt>― Ёвтась, зярдо пурнавомс тензэ?</txt>
<trEng></trEng></sent></p>
<p><sent><txt>― Зярдо меленк, мерсь, пурнаводо толонь пувамо шкане.</txt>
<trEng></trEng></sent></p>
<p><sent><txt>― Минь эно карматано тонавтнеме сёксня.</txt>
<trEng></trEng></sent></p>
<p><sent><txt>Ярмунканть самс эрьва роботамо вечкиця кол азоронть маштни паксясо тевезэ.</txt>
<trEng></trEng></sent>
<sent><txt>Нужань Платонь модарьканзояк таргавсть, канстезэяк пивсэвсь, ваявтовсь Иза эрькс, лияназозояк чавовсь, ацавсь.</txt>
<trEng></trEng></sent></p>
<p><sent><txt>Андё чистэ яки садгаст, вешни умарть.</txt>
<trEng></trEng></sent>
<sent><txt>Кизна цёрынетне ёртнить сынст пирень-пирень трокс, сёксня, бути муить костояк палакс пулос кадовозь умарне ― радовить.</txt>
<trEng></trEng></sent>
<sent><txt>Начко сон ды кельме, поремс вечкеви.</txt>
<trEng></trEng></sent>
<sent><txt>Седейнек сэвсак.</txt>
<trEng></trEng></sent></p>
<p><sent><txt>« Палакс пулонь озяст кувсить ― пизэст марто простнить, ― арси Андё.</txt>
<trEng></trEng></sent>
<sent><txt>― Курок туить ливтямо лембе мастеров омбоце тундонть самс.</txt>
<trEng></trEng></sent>
<sent><txt>Телесь юты ― таго тезэнь эрямо ды левксэст ливтеме сыть....»</txt>
<trEng></trEng></sent></p>
<p><sent><txt>Сергов чинь каршо веть прась васень лов.</txt>
<trEng></trEng></sent></p>
<p><sent><txt>Ломантне кармасть капстаст керямо.</txt>
<trEng></trEng></sent></p>
<p><sent><txt>Нужань озоровамо пек вечкиця Купря човазь узерьсэнзэ прок лавтов лангсто прят сайни.</txt>
<trEng></trEng></sent>
<sent><txt>Цёк, цёк! ― тейнить керявомсто ды кевереме туемстэ коцентнэ.</txt>
<trEng></trEng></sent></p>
<p><sent><txt>Матря, Таня, Куля, Сёма ды Антояк кантнить кудов.</txt>
<trEng></trEng></sent></p>
<p><sent><txt>― Прок ашо кевть, калгодот, ― шнынзе сынст Куля.</txt>
<trEng></trEng></sent>
<sent><txt>Капстат салтнить колмонст: алце лопатнестэ ― раужот ― ямс, прятнестэ жо керсить ашот ― салведьс, юткозост путнить пелькст ― каванямс, апак салто прят кадныть опарычкакс телензэ перть пицемс.</txt>
<trEng></trEng></sent></p>
<page>((KutoA1976-0066))</page>
<p><sent><txt>Васень ловонть соламодо мейле сеске жо сыргасть ацазь лияназост, пазест пурнамо, канцтест эрьктнестэ таргамо.</txt>
<trEng></trEng></sent></p>
<p><sent><txt>Чокшне.</txt>
<trEng></trEng></sent></p>
<p><sent><txt>Нал велень магазей утомонь кондямо кувака школанть вейке классос промсть кемнилее цёрат.</txt>
<trEng></trEng></sent></p>
<p><sent><txt>Аника Северьянович кецясь вейс колмо велестэ васодевезтнень кис: ловномо ды сёрмадомо тонадыть вейкест пес, мейле юткстост лисить народонтень вечкевиця ды паро превс путыця ломантькак.</txt>
<trEng></trEng></sent></p>
<p><sent><txt>Пиземе.</txt>
<trEng></trEng></sent>
<sent><txt>Сон, теке пек ламо сур прясо, стуки классонть кавто вальматнень вельть раужокс неявиця сляникас то сеетьстэ, мерят, вельть стакасто, кувакасто лексезь, то састо, ды сестэ ульцястонть марявкшны вармань ильсема.</txt>
<trEng></trEng></sent></p>
<p><sent><txt>Потолокстонть нурьги лампа «молния».</txt>
<trEng></trEng></sent></p>
<p><sent><txt>Нужань Платонь ды Мазылькань Лебонь вить пиле потс петнева циторгалить пилекст.</txt>
<trEng></trEng></sent>
<sent><txt>Нужаньсесь кантли менсь-сурень ведмине марто пиже гранязь эрьге.</txt>
<trEng></trEng></sent>
<sent><txt>Шуба повт эрсить истят.</txt>
<trEng></trEng></sent>
<sent><txt>Лебонь ропаня пиленть песэ сняжды од ковнень кондямо пилекс.</txt>
<trEng></trEng></sent>
<sent><txt>Мекс ансяк сынст вить пилетне пелезь? Эрзянь истямо кой ули: неть кавто цёратне вейкинекс чачсть.</txt>
<trEng></trEng></sent></p>
<p><sent><txt>Аника Северьянович кармась кортамо:</txt>
<trEng></trEng></sent></p>
<p><sent><txt>― Кунсолодо весе, валон апак менстне, ды тонавтнеме сакшнодо чокшне ланга ве шкасто, котоце часонтень.</txt>
<trEng></trEng></sent>
<sent><txt>Лиякс меремс, содадо кеме дисциплина...</txt>
<trEng></trEng></sent></p>
<p><sent><txt>Ниле букват тенст невтсь учителесь.</txt>
<trEng></trEng></sent>
<sent><txt>Тонавтницятне хорсо мелест молемс таргасть «а»  букванть валтомо нурькине морокс, мейле, мерят, леднесть кургост потсто-«б», «в», «г».</txt>
<trEng></trEng></sent>
<sent><txt>Ковров мазыйстэ сёрмадынзе невтезь букватнень раужо досканть лангс.</txt>
<trEng></trEng></sent>
<sent><txt>Кедь песэнзэ пор покольстэнть, мерят, ведьгевень лункасто чудиця почт, новольсть ашо паморькскеть.</txt>
<trEng></trEng></sent></p>
<p><sent><txt>Аника Северьянович нолдынзе сакалов ученикеизэ, ды классонтень лиядсь ансяк Плато.</txt>
<trEng></trEng></sent>
<sent><txt>Сон мерсь:</txt>
<trEng></trEng></sent></p>
<p><sent><txt>― Кадовинь «без обеда».</txt>
<trEng></trEng></sent></p>
<p><sent><txt>― Мекс?</txt>
<trEng></trEng></sent></p>
<p><sent><txt>― Ули тонеть энялдомам.</txt>
<trEng></trEng></sent>
<sent><txt>Букватне, мон ванан, а пек ламо.</txt>
<trEng></trEng></sent></p>
<p><sent><txt>― Весемест колоньгемень вете.</txt>
<trEng></trEng></sent></p>
<page>((KutoA1976-0067))</page>
<p><sent><txt>― Тон уш, инескеть, ёвтнитя монень лемест весе вейкень пес.</txt>
<trEng></trEng></sent>
<sent><txt>Ну кода тонсь чияк мерить миненек: аз, буки, веди, глаголь ― ниле букват.</txt>
<trEng></trEng></sent>
<sent><txt>Ветецентень, аля, кода мерить, котоцентень ды седе тов?</txt>
<trEng></trEng></sent></p>
<p><sent><txt>― Ды ве чокшнес ёвтнесыньгак, мельсэть а кирдевить.</txt>
<trEng></trEng></sent></p>
<p><sent><txt>― Монь кисэ тон, Аника Северьянович, иля мелявто: понгосткак пря потмозон, а менстясынь, ансяк ведь, нама, тон минек марто кортнемстэ сизить.</txt>
<trEng></trEng></sent>
<sent><txt>Обуцясь монь истямо: бути мезеяк ушодынь ве чистэ прядовиця, пеле ки лангс а лоткаван ды паньса пес.</txt>
<trEng></trEng></sent>
<sent><txt>А кирдян мон вандыс, а ютасаяк весе азбуканть.</txt>
<trEng></trEng></sent>
<sent><txt>Монсень эйкакштненень энялдомс тень а ён: меши каштанксчись.</txt>
<trEng></trEng></sent>
<sent><txt>Тонавтомояк, паряк, а маштыть сынь ды виздитьквк мондень.</txt>
<trEng></trEng></sent></p>
<p><sent><txt>― Эрь, бути уш истя бажат, ёвтнеса тонеть азбуканть васенце буквастонть меельцес.</txt>
<trEng></trEng></sent></p>
<p><sent><txt>Чарькодьксчисэнзэ Плато таго дивавтызе Ковровонь: весе азбуканть алкукс тонавтнизе ве чокшнес.</txt>
<trEng></trEng></sent></p>
<p><sent><txt>Ансяк сась кудов, нилексть ёвтнинзе ды невтнинзе весе букватнень Андёнень.</txt>
<trEng></trEng></sent></p></chap>
<chap><chapNo>8</chapNo>
<p><sent><txt>Валске Плато, деданзо ладсо (покойник Арлам атякс), макссь тев семиясонть эрьва ломанентень.</txt>
<trEng></trEng></sent>
<sent><txt>Андёнень мерсь:</txt>
<trEng></trEng></sent></p>
<p><sent><txt>― Течи тонавтник азбуканть ушодкссто пес.</txt>
<trEng></trEng></sent>
<sent><txt>Сонсь Плато ниле цёранзо марто тусь пенгень анокстамо.</txt>
<trEng></trEng></sent></p>
<p><sent><txt>Виресь мольсь кашт.</txt>
<trEng></trEng></sent>
<sent><txt>Прок арсезевсь, мезе теевсь мартонзо, мекс кадызе пек лембе кизэсь, мекс веть пракшныця кежола кельметне васня тюжалгавтызь, мейле нельгизь вельть пиже мазый оршавксонзо.</txt>
<trEng></trEng></sent></p>
<p><sent><txt>Пенгень анокстамо молицятнень ветясь мельганзо Чувырькань Гордей.</txt>
<trEng></trEng></sent>
<sent><txt>Лесникесь кичкере пильгензэ коряс неявсь молемстэнзэ кавто ёнов аламодо чиремкшниця кринкакс.</txt>
<trEng></trEng></sent></p>
<p><sent><txt>Покш кинть троск ардсь, кирнявтнезь, нумоло.</txt>
<trEng></trEng></sent>
<sent><txt>Вирень ваныцянть ухватокс мендявт рашконть юткова ливтясь, прок пуля, раужо кискине ды кармась онгомо.</txt>
<trEng></trEng></sent></p>
<p><sent><txt>― Кабыздох, мурдак! ― ранкстась тензэ Зорянь Аким, азорозо.</txt>
<trEng></trEng></sent>
<sent><txt>― Тонеть ледезь нумолояк а сасави, назола.</txt>
<trEng></trEng></sent>
<sent><txt>Вирьсэ тонсь уш пельть верьгиздэ.</txt>
<trEng></trEng></sent></p>
<page>((KutoA1976-0068))</page>
<p><sent><txt>Гордей невтсь тенст вельть паро делянка: братозо, Чувырькань Петра мартост ульнесь.</txt>
<trEng></trEng></sent></p>
<p><sent><txt>Анокстыть пенгть, пултыть куршт-каршт, пидить модарькат.</txt>
<trEng></trEng></sent>
<sent><txt>Кавтаськетне кургост автезь ваныть, кода Плато норкси сявордозь эчке коське сирть.</txt>
<trEng></trEng></sent>
<sent><txt>Узересь кедьсэнзэ прок налкси.</txt>
<trEng></trEng></sent>
<sent><txt>Чувтонть кавто пельга масторов неволить весть аволдамсто керявиця тарадтнэ.</txt>
<trEng></trEng></sent></p>
<p><sent><txt>― Снартынка, конанк истя машты, ― мерсь тенст Плато.</txt>
<trEng></trEng></sent></p>
<p><sent><txt>Кундась тетядонзо мейле норксеме васняяк Купря, весе цёрадонзо сехте сыресь.</txt>
<trEng></trEng></sent>
<sent><txt>Пейдезевсть остаткатне: тевесь лиякс тусь.</txt>
<trEng></trEng></sent>
<sent><txt>Эрьва тарадонть юронзо Купря цёкадьсы колмоксть-нилексть.</txt>
<trEng></trEng></sent></p>
<p><sent><txt>― Узересь монь берянь.</txt>
<trEng></trEng></sent></p>
<p><sent><txt>― Эрь, на монсенть эно, цёрам, алкукс, паряк, туи теветь.</txt>
<trEng></trEng></sent></p>
<p><sent><txt>Купря саизе тетянзо узеренть.</txt>
<trEng></trEng></sent>
<sent><txt>Ялатеке.</txt>
<trEng></trEng></sent></p>
<p><sent><txt>― Тон роботат овтокс, ансяк вийсэ.</txt>
<trEng></trEng></sent>
<sent><txt>Монь узересь истямонть а кунсолы, ― шути Плато.</txt>
<trEng></trEng></sent>
<sent><txt>― Сизят истяня вельть курок.</txt>
<trEng></trEng></sent>
<sent><txt>Лаксемстэ ды керямстояк, эйкакшт, узеренть эряви аламодо буто ноцковтомс эсеть ёнов, пенгень лазномсто ― нолдамс ушкс, истя цюркась, прок пеште, чулгови, лиякс узересь, кода тон виевстэ иля вачкоде, пезны, бути чувтось начко.</txt>
<trEng></trEng></sent>
<sent><txt>Зярдо морго годяви, сонзэ трокс иля лазо ― кувалт ули седе шождыне.</txt>
<trEng></trEng></sent></p>
<p><sent><txt>Обедс тенст ёвтнесь ― невтнесь Плато.</txt>
<trEng></trEng></sent>
<sent><txt>Чувтонь сявордомо, пенгень вачкамояк тонавтсь эйсэст.</txt>
<trEng></trEng></sent></p>
<p><sent><txt>Обедамсто Хома сялгавтызе:</txt>
<trEng></trEng></sent></p>
<p><sent><txt>― Вирень керямо, Тюмофеич, тон маштат вадрясто, ды конёвс тонавтнеме кармить позда.</txt>
<trEng></trEng></sent></p>
<p><sent><txt>― Букватнень уш содасынь весе.</txt>
<trEng></trEng></sent>
<sent><txt>Вейке чокшнес тонавтнинь.</txt>
<trEng></trEng></sent></p>
<p><sent><txt>― Ого! Кадовсь тонадомс теть эйстэст валонь лацекс.</txt>
<trEng></trEng></sent>
<sent><txt>Се пенге поленань или плахань вачкамодо пек седе стака.</txt>
<trEng></trEng></sent></p>
<p><sent><txt>― Кепедьсынек Аника Северьянович марто, ― ченгезь модарьканть кургозонзо кандомсто алтась Плато.</txt>
<trEng></trEng></sent></p>
<p><sent><txt>Теке сувтемень пачк тусь пиземне.</txt>
<trEng></trEng></sent>
<sent><txt>Чоп истя мелест мольстинзе, ды лангс оршавксост остатка суресткак начтынзе, натой овсе турва пес эрьванть кежензэяк пачтинзе.</txt>
<trEng></trEng></sent></p>
<p><sent><txt>Овсе чоподава пенгень анокстыцятне велявтсть кудов.</txt>
<trEng></trEng></sent></p>
<page>((KutoA1976-0069))</page>
<p><sent><txt>Плато озась эземс.</txt>
<trEng></trEng></sent>
<sent><txt>Андё каявсь малазонзо.</txt>
<trEng></trEng></sent>
<sent><txt>Пульзясь юкстнемензэ.</txt>
<trEng></trEng></sent>
<sent><txt>Ве пильгенть карсевксэсь калавтневсь вельть курок, омбоценть карькссэнзэ начко сюлмось кувать эзь юксеве тензэ.</txt>
<trEng></trEng></sent>
<sent><txt>Плато хропадизе цёрыненть кирьга ланга начко пракстасо ды мерсь:</txt>
<trEng></trEng></sent></p>
<p><sent><txt>― Иля кундсе козонь а эряви.</txt>
<trEng></trEng></sent>
<sent><txt>Сэзнат ки соды зярс.</txt>
<trEng></trEng></sent>
<sent><txt>― Неизе эйкакшонть авардеме кармамонзо.</txt>
<trEng></trEng></sent>
<sent><txt>Поладсь: ― Маласо сельведтне ― дешоват.</txt>
<trEng></trEng></sent>
<sent><txt>Невтнемскак сынст виськс...</txt>
<trEng></trEng></sent>
<sent><txt>Мезе тонеть кармавтокшнынь валске? Кодамо тев максынь?</txt>
<trEng></trEng></sent></p>
<p><sent><txt>Андё каргоць панаронь ожа песэнзэ начко сельмензэ нартнемстэнть отвечась:</txt>
<trEng></trEng></sent></p>
<p><sent><txt>― Тон мернить тонавтнеме азбуканть ушодкссто пес.</txt>
<trEng></trEng></sent></p>
<p><sent><txt>― Ловнык тень.</txt>
<trEng></trEng></sent>
<sent><txt>Эрьва букванть ёвтык сонсензэ таркасо...</txt>
<trEng></trEng></sent>
<sent><txt>Тон еще кувать кармат ниреждеме? Кунсолан.</txt>
<trEng></trEng></sent></p>
<p><sent><txt>Андё стясь.</txt>
<trEng></trEng></sent>
<sent><txt>Кедензэ путынзе удалов, а керш пильгензэ чалгизе витенть эйстэ пель эскельмадо седе икелев ды кармась ёвтнеме азбуканть:</txt>
<trEng></trEng></sent></p>
<p><sent><txt>― А, бы, вы, гы, ды, кы, ны, лы, мы, хы, пы, сы...</txt>
<trEng></trEng></sent></p>
<p><sent><txt>― Лоткак, идемевсь левкс! ― ранкстась цёрыненть лангс тетязо.</txt>
<trEng></trEng></sent>
<sent><txt>― Мезть эно чинь паро чоп тейнить: эзик тонавтне азбуканть?! А кунсоломанть кис тонавттан вана нейке монсь.</txt>
<trEng></trEng></sent>
<sent><txt>Кода киськедтян весть, мейле кармат тетять-авать мельде пелеме...</txt>
<trEng></trEng></sent>
<sent><txt>Покш ли тев максозь ульнесь тонеть, а тон, изидэнь чама кедь, эзик тее сеньгак.</txt>
<trEng></trEng></sent>
<sent><txt>Мекс мон ве чокшнес карминь азбуканть содамо? А?</txt>
<trEng></trEng></sent></p>
<p><sent><txt>Матря каявсь Платонь омбоце пильгензэ юкснеме, карензэ-пракстанзо пурнамо.</txt>
<trEng></trEng></sent>
<sent><txt>Сеске каштлангсто ёртсь мирденстэнь лембе кемть.</txt>
<trEng></trEng></sent>
<sent><txt>Кудазорось тонгинзе.</txt>
<trEng></trEng></sent>
<sent><txt>Каизе кшнань карксонзо, кундызе прянзо нолдазь учиця пакшанть керш кедте ды кармась кутьмере ланга пек чумонть хропаеме.</txt>
<trEng></trEng></sent>
<sent><txt>Пеензэ пачк се шкане жо моткодсь:</txt>
<trEng></trEng></sent></p>
<p><sent><txt>― А, бы, вы, гы, ды...</txt>
<trEng></trEng></sent>
<sent><txt>кы, ны, мы, пы...</txt>
<trEng></trEng></sent>
<sent><txt>сы, фы, ры, цы, ты...</txt>
<trEng></trEng></sent>
<sent><txt>Кунсолокшнок тетять, мелензэ вант авать!</txt>
<trEng></trEng></sent></p>
<p><sent><txt>Андё менчевсь седейс пачколиця сэретькстэнть.</txt>
<trEng></trEng></sent>
<sent><txt>Верьга вайгельсэ пижнесь.</txt>
<trEng></trEng></sent>
<sent><txt>Кавтаськетне каявсть вишка ораткест нельгеме.</txt>
<trEng></trEng></sent>
<sent><txt>Сыненсткак сатотсь.</txt>
<trEng></trEng></sent></p>
<p><sent><txt>― Тон, тетяй, деспот, ― мерсь кудазоронтень Витя.</txt>
<trEng></trEng></sent></p>
<p><sent><txt>― Мезе се истямось? ― кевкстизе Плато.</txt>
<trEng></trEng></sent></p>
<p><sent><txt>― Тиран ды самодур.</txt>
<trEng></trEng></sent></p>
<p><sent><txt>― Эрзякс ёвтык...</txt>
<trEng></trEng></sent></p>
<p><sent><txt>― Сатрап.</txt>
<trEng></trEng></sent></p>
<page>((KutoA1976-0070))</page>
<p><sent><txt>Те шумонть лангс Нужанень друк совась Чувырькань Ягранись ― Калерия.</txt>
<trEng></trEng></sent>
<sent><txt>Чекась-покась.</txt>
<trEng></trEng></sent></p>
<p><sent><txt>― Эрятадо.</txt>
<trEng></trEng></sent>
<sent><txt>Матря патяй, адя монь марто кудыкелев.</txt>
<trEng></trEng></sent>
<sent><txt>Мезеяк ёвтамо салава тонеть арсян.</txt>
<trEng></trEng></sent>
<sent><txt>― Ды кудыкеле кевкстизе: ― Розяват косояк аштикст арасть?</txt>
<trEng></trEng></sent></p>
<p><sent><txt>― Улить.</txt>
<trEng></trEng></sent></p>
<p><sent><txt>― Олесянок чачтась.</txt>
<trEng></trEng></sent></p>
<p><sent><txt>― Мезе тенк пазось макссь?</txt>
<trEng></trEng></sent></p>
<p><sent><txt>― Цёра.</txt>
<trEng></trEng></sent></p>
<p><sent><txt>Матря, розяванзо вешнемстэ, марясь Витянь валт:</txt>
<trEng></trEng></sent></p>
<p><sent><txt>― Конёвс истя кияк а тонавты, тетяй.</txt>
<trEng></trEng></sent>
<sent><txt>Шкань прамсто Веня марто минсь карматано пособамо Андёнень.</txt>
<trEng></trEng></sent></p></chap>
<chap><chapNo>9</chapNo>
<p><sent><txt>Валске рана Лемдяень Исай оршинзе войнасто ускозь одежанзо ды лиссь ушов.</txt>
<trEng></trEng></sent>
<sent><txt>Мари сон Латкай Наво шабранть кардаз удало, теке паломсто лакштордома ды вельть ламо тейтерь-авань вайгельть, мерят, алкукс пожарсо.</txt>
<trEng></trEng></sent>
<sent><txt>Дивась, мекс качамо тунь а неяви.</txt>
<trEng></trEng></sent></p>
<p><sent><txt>Варштась тов забор варява.</txt>
<trEng></trEng></sent>
<sent><txt>Латкайть, улема, помочсэ чалгавтыть канцть, пазе ды лияназ.</txt>
<trEng></trEng></sent></p>
<p><sent><txt>Исай лиссь кардазост удалов, вырновтызе тейтерь-аватнень велькска пиле марто раужо шапканзо ды прянь апак редявто, кармась пеке киськензэ лангсо гизмолдозь, аламонь-аламонь шаштомо шапканть кис истя салава, штобу неть кеветее ломантнестэ кияк аволизе нее.</txt>
<trEng></trEng></sent>
<sent><txt>Сон гуйкс ёзмолдсь марч юткова, пурьгине палакс пулова ды, киньгак апак фатявто, пачкодсь эсензэ шапканть малас.</txt>
<trEng></trEng></sent>
<sent><txt>Путызе прязонзо.</txt>
<trEng></trEng></sent>
<sent><txt>Радовась алясь: валдо-неяк машты саламо.</txt>
<trEng></trEng></sent></p>
<p><sent><txt>Стясь Исай кельме масторонть ёжосто, чукадинзе ланга панаронзо эйстэ сортнэнь ды шабранзо проулкаванть пачкодсь вальмалга гуйкс менчевезь янонть ваксс.</txt>
<trEng></trEng></sent></p>
<p><sent><txt>Чизэ Латкаень икеле килейтнень сэрьсэль.</txt>
<trEng></trEng></sent>
<sent><txt>Веть пракшнось кельме ды Трокс порядканть кувалма модась летькель.</txt>
<trEng></trEng></sent>
<sent><txt>Ансяк чимельть кутусканть вальмало неявсь ашо сулей, мерят валовозь ловцосо рисовавсь аволь покш кудо конякске.</txt>
<trEng></trEng></sent></p>
<p><sent><txt>Цёрась арсезевсь кутускадонть: « Умок аштят яла те таркасонть, кукшкадозь, грецкой пештека кудыне.</txt>
<trEng></trEng></sent>
<sent><txt>Моненьгак савтовкшнось весть потсот аштемс.</txt>
<trEng></trEng></sent>
<sent><txt>Паряк, нейгак эйсэть кияк майси, кендялт анды, чичавт верде симди?</txt>
<trEng></trEng></sent>
<page>((KutoA1976-0071))</page>
<sent><txt>Тонь эйс эзть понгоне пекстамс Нал велесэнть ансяк сюпавт, лиякс меремс, паро ломанть: Алякинт, Мазылевт, Пелевинт, теде башка церьковасо служицятне ды вана минек шабрасо Латкайть.</txt>
<trEng></trEng></sent>
<sent><txt>Наво атя мелят, ноябрясто, марясь Столыпинэнь закондонть, кона мерсь эрьва кудазорнэнь модань башка керявтомадо ды велестэ хуторов лнсемадо, ды кармась Улыбиннэнь яксеме.</txt>
<trEng></trEng></sent>
<sent><txt>Бажи рамамо Кар графонть кедьстэ зярояк мода.</txt>
<trEng></trEng></sent>
<sent><txt>Сень ваксс арси керявтомо сонсензэ душевой наделэнть, нама, сон бажи лисеме башка хуторе.</txt>
<trEng></trEng></sent>
<sent><txt>Те тевенть кепедемскак саты виезэ.</txt>
<trEng></trEng></sent>
<sent><txt>Вельть ламо таштась ярмакт, умок ози сюронь рамсемасо-микшнемасо.</txt>
<trEng></trEng></sent>
<sent><txt>Неят, оно мушконзояк чалгавты помочсэ, марят, кода лакштордыть чалгамотне.</txt>
<trEng></trEng></sent>
<sent><txt>Снартыка тон, Исайка, Нал веленть кадомо ― сеске жо кармат вачо пеке кандомо.</txt>
<trEng></trEng></sent>
<sent><txt>Ней веть ме-зеяк салат, кекшсак или, бути скотина теть понги, сюлмасак латкс козоньгак вирьс, ломанень сельмеде ве ёнов ды ёвтат эйстэнзэ валске жо тетятень.</txt>
<trEng></trEng></sent>
<sent><txt>Курок сы колдунонтень ёмавксонзо вешницясь, панды Трошанень орожиямонть кисэ мейсэ машты.</txt>
<trEng></trEng></sent>
<sent><txt>Бути се Томарнэнь маряви аламо, сон мери, ведь марто церепкасо цирьниця кевензэ пек мельсэ кунсоломстонть: « Кода, кода? Мезть, мезть кортат? Мезе ды зяро кандсь?» Тетям витьксты ды текень пес полады: « Тоцязь прясь, лия валсо меремс, идемевсесь, косто-бути васолдо тень пижни, кевкстни: « Ламо ли макссь те тевенть кис орожиявтыцясь? « Мери прибавамодо, вельть, келя, стака тензэ муемс ёмазенть».</txt>
<trEng></trEng></sent>
<sent><txt>Нама, сень азорось, апак споря, сеске жо прибави ды колдунось кевтнень пачк ёвты теде шайтя-нонтень.</txt>
<trEng></trEng></sent>
<sent><txt>Бути сень мельс туи роботамонзо кис максозесь, сон буто витьксты Томарнэнь, косто эряви вешнемс орожиявтыцянть ёмавксонзо.</txt>
<trEng></trEng></sent>
<sent><txt>Се мейле тосто муеви алкукс.</txt>
<trEng></trEng></sent>
<sent><txt>Истя тетядон моли паро слава прок ведундо ды пачколи яла седе васов.</txt>
<trEng></trEng></sent>
<sent><txt>Нал велень эрзятнень ютксто конат-конат пек парсте чарькодить, ки тетянь «идемевсесь», ансяк а понган яла семс, пазось ваны монь уш аздан мезекс...»</txt>
<trEng></trEng></sent></p>
<p><sent><txt>― Адя, цёрам, завторкамо, ― токадизе керш лавтовс палманькс аштиця Исаень курцякс мендявозь авазо, ниле-вете суре пулайсэ Вирка баба.</txt>
<trEng></trEng></sent>
<sent><txt>― Салмат каинь.</txt>
<trEng></trEng></sent></p>
<p><sent><txt>Урьвась пижнесь, пижнесь вальмава, буто штат валовсть пилезэть.</txt>
<trEng></trEng></sent></p>
<page>((KutoA1976-0072))</page>
<p><sent><txt>Вакскаст ютась Латкаень Наво, шабраст, картузонзо каизе кавто кедьсэ ды сюконясь пек степеннойстэ.</txt>
<trEng></trEng></sent></p>
<p><sent><txt>― Шумбрат, сиянь превнем, ― важовсто мерсь тензэ Вирка баба.</txt>
<trEng></trEng></sent></p>
<p><sent><txt>― Сырнень ― аволь сиянь, ― моткодезевсь Наво атя.</txt>
<trEng></trEng></sent>
<sent><txt>Сонензэ течи покш мельспароль: графось меельце сёрмасонзо мерсь управляющеенстэнь Улыбиннэнь миемс Латкаевнень мода ведьгемень десятинат.</txt>
<trEng></trEng></sent>
<sent><txt>Сёрмадсть купчей ды ярмактненьгак атясь исяк пандынзе.</txt>
<trEng></trEng></sent>
<sent><txt>Сон арси керявтомо весе сонсензэ модантькак рамазенть марто ды тееме Чиряз лейненть малас хутор.</txt>
<trEng></trEng></sent>
<sent><txt>Ней Наво атя Сарсто сы.</txt>
<trEng></trEng></sent>
<sent><txt>Сон якась Мазыльканень.</txt>
<trEng></trEng></sent>
<sent><txt>Лебо содамозо сонензэ мерсь, истя жо керявтсы башка весе моданзо ды учи, зярдо Нал велесь промкссо теи приговор.</txt>
<trEng></trEng></sent></p>
<p><sent><txt>― Мон, ― мерсь Наво атя, ― весть уш ардтнинь уездной землеустроительной комиссияв ды тосо пек валаня пря чиновник превс путы минек истя: « Капшадо, келя, зярс велетне молить кашт, мейле сы шка ― таго бизмолгадыть ― стака тыненк ули».</txt>
<trEng></trEng></sent>
<sent><txt>Прошения сень кедьстэ жо сёрмадовтынь.</txt>
<trEng></trEng></sent>
<sent><txt>Максыя земскоентень.</txt>
<trEng></trEng></sent></p>
<p><sent><txt>― Бобоедовнень?</txt>
<trEng></trEng></sent></p>
<p><sent><txt>― Ага.</txt>
<trEng></trEng></sent></p>
<p><sent><txt>― Модань башка керявтомо кармить аволь ансяк сюпавт, ― отвечась атянтень Лебо.</txt>
<trEng></trEng></sent>
<sent><txt>― Ламо кавтолдыцят.</txt>
<trEng></trEng></sent>
<sent><txt>Ломантне пек шалныть нейгак.</txt>
<trEng></trEng></sent>
<sent><txt>Минек велесь кавтов лазовомо кармась.</txt>
<trEng></trEng></sent>
<sent><txt>Мик сяторды.</txt>
<trEng></trEng></sent></p>
<p><sent><txt>― Левш понкстнэяк модаст арсить керявтомо башка?</txt>
<trEng></trEng></sent></p>
<p><sent><txt>― Сынст ютксто седеяк ламо лисить истят.</txt>
<trEng></trEng></sent>
<sent><txt>Модаст мисызь, бути тевест а туи.</txt>
<trEng></trEng></sent></p>
<p><sent><txt>― Мон, Глеб Данилыч, улко ссудаяк получинь.</txt>
<trEng></trEng></sent></p>
<p><sent><txt>― Мень истямо ссуда?</txt>
<trEng></trEng></sent></p>
<p><sent><txt>― Ну ярмакт крестьянской поземельной банксто.</txt>
<trEng></trEng></sent></p>
<p><sent><txt>― Зняро?</txt>
<trEng></trEng></sent></p>
<p><sent><txt>― Мезекс тень ламотне.</txt>
<trEng></trEng></sent>
<sent><txt>Тёжа.</txt>
<trEng></trEng></sent>
<sent><txt>Нетнеяк пандомс мейле савить.</txt>
<trEng></trEng></sent></p>
<p><sent><txt>― А берянь ули моненьгак истя теемс.</txt>
<trEng></trEng></sent></p>
<p><sent><txt>― Капшак, аля.</txt>
<trEng></trEng></sent>
<sent><txt>Кармат учомо, друк лоткить истямо ссудатнень явшемеде, тонеть ярмак а понгить.</txt>
<trEng></trEng></sent></p></chap>
<chap><chapNo>10</chapNo>

<p><sent><txt>Валдаень Рамконь иензэ ниленьгемень вейксэ.</txt>
<trEng></trEng></sent>
<sent><txt>Тейтеренстэнь, Грунянень, мелят кизна топодсть кемгавксово, Митя церынезэ печтясь кемготово кизэть.</txt>
<trEng></trEng></sent>
<sent><txt>Кавто свадьбат анокстак-тейть колмо-ниле иес.</txt>
<trEng></trEng></sent>
<page>((KutoA1976-0073))</page>
<sent><txt>Ава ломань муемс эряви.</txt>
<trEng></trEng></sent>
<sent><txt>Ни.</txt>
<trEng></trEng></sent>
<sent><txt>Сави сёрмадовтомс прошения, вешемс Уля марто разводонь лист.</txt>
<trEng></trEng></sent>
<sent><txt>Стака тевесь.</txt>
<trEng></trEng></sent>
<sent><txt>Тееви, бути сиведят пек паро прошенист.</txt>
<trEng></trEng></sent>
<sent><txt>Истят улить ансяк Алатырьсэ.</txt>
<trEng></trEng></sent></p>
<p><sent><txt>Рамко пачкодсь Пелевенькань Мокейнень.</txt>
<trEng></trEng></sent></p>
<p><sent><txt>― Мон энялдомо теть сынь, Манулыч.</txt>
<trEng></trEng></sent>
<sent><txt>Жалямак.</txt>
<trEng></trEng></sent></p>
<p><sent><txt>― Мезть ёвтат?</txt>
<trEng></trEng></sent></p>
<p><sent><txt>― Мазый нурдот ули?</txt>
<trEng></trEng></sent></p>
<p><sent><txt>― Ули.</txt>
<trEng></trEng></sent></p>
<p><sent><txt>― Туик тень, инескеть, ошов молемс.</txt>
<trEng></trEng></sent></p>
<p><sent><txt>― А мазысэ мелеть арась ардтнемс?</txt>
<trEng></trEng></sent></p>
<p><sent><txt>― Яксян ды ней уш тев истямо лиссь: чиряй ускомс-эряви монень ошсто.</txt>
<trEng></trEng></sent>
<sent><txt>Ну?</txt>
<trEng></trEng></sent></p>
<p><sent><txt>― Бояр?</txt>
<trEng></trEng></sent></p>
<p><sent><txt>― Ды секень вант истя.</txt>
<trEng></trEng></sent></p>
<p><sent><txt>― Саик нурдом, бути максат кисэнзэ красненькой залог.</txt>
<trEng></trEng></sent>
<sent><txt>Вейксэ целковойтнень мейле получасыть мекев, вейкесь кадови за прокат.</txt>
<trEng></trEng></sent></p>
<p><sent><txt>― Ну, мезеяк а теят, нать...</txt>
<trEng></trEng></sent>
<sent><txt>На, якстере гумажка вандыс.</txt>
<trEng></trEng></sent></p>
<p><sent><txt>― Вандыс кавто целковойть мейле кадан.</txt>
<trEng></trEng></sent></p>
<p><sent><txt>― Я, те уш пек питнейстэ сти монень, Манулыч.</txt>
<trEng></trEng></sent>
<sent><txt>Ну?</txt>
<trEng></trEng></sent></p>
<p><sent><txt>― Сестэ лиянь вешть.</txt>
<trEng></trEng></sent>
<sent><txt>Паряк, стякодо максыть ― пасибань кисэ.</txt>
<trEng></trEng></sent></p>
<p><sent><txt>― Ну, согласян.</txt>
<trEng></trEng></sent>
<sent><txt>Ладна.</txt>
<trEng></trEng></sent>
<sent><txt>Ков эно молян...</txt>
<trEng></trEng></sent></p>
<p><sent><txt>― Олят а сайса.</txt>
<trEng></trEng></sent>
<sent><txt>Кода мелеть, истя тейть, ансяк сайсак сень, мезе вешат, васнят ускик монень лапка марто нурдот, а то, бути течи-ванды сави монстень молемс ковгак, лишме кильдемс ули тень а мезес.</txt>
<trEng></trEng></sent></p>
<p><sent><txt>Рамко мельспаросо чийсь кудов, оршась-карсесь, прок праздникстэ ды сыргась.</txt>
<trEng></trEng></sent>
<sent><txt>Груня панжизе тензэ чикордыця покш ортанть, пекстамстонзо, кона прок лайшетезевсь.</txt>
<trEng></trEng></sent></p>
<p><sent><txt>Рамко лиссь покш кинть лангс.</txt>
<trEng></trEng></sent>
<sent><txt>Уське палмантне цёрантень марявсть нернемстэ.</txt>
<trEng></trEng></sent>
<sent><txt>Конань ваксс пачкоди Рамко, мери: « Ну, ну, бути лия теветь арась, якак ошов.</txt>
<trEng></trEng></sent>
<sent><txt>Усксевть, прок нула, вешть Улянь марто явомадо конёв ды сайть мейле, паряк, остатка ни».</txt>
<trEng></trEng></sent></p>
<p><sent><txt>Вирьганть молемстэ, покш кинть кавто пельга куротне варма мельга комсесть, прок сыньгак мольсть ошонть ёнов, ансяк явсть Рамконь лишменть лунть-пенть ардомсто.</txt>
<trEng></trEng></sent>
<page>((KutoA1976-0074))</page>
<sent><txt>Неть рауждыця штадо куротне ловонть ланга мерят викшневсть.</txt>
<trEng></trEng></sent></p>
<p><sent><txt>Кузевсь Рамко Тона гриванть пряс, пачкодсь кинть вакссо пешксэнь вельть покш куронть малас, лоткавтызе сон буланоенть, пурдызе керш ажиянть пес.</txt>
<trEng></trEng></sent>
<sent><txt>Мольсь куронть алов.</txt>
<trEng></trEng></sent>
<sent><txt>Да, вана те таркасонть простясь Улянзо марто сон, зярдо якась Алатырев Государственной омбоце думав депутатонь кочкицякс молемстэнзэ.</txt>
<trEng></trEng></sent>
<sent><txt>Ды сестэ мерсь тензэ низэ: « Получангак пельдеть кудов мурдамодот куля, вастоматкак лисян вана те куронть алов».</txt>
<trEng></trEng></sent>
<sent><txt>Истя жо сестэ телель, ансяк се чись лембель ды вана те пешксэнть эрьва тарадкезэ неявсь Улянзо мештьсэ ведь эрьгензэ керьксэкс.</txt>
<trEng></trEng></sent>
<sent><txt>Ней жо те курось лекшиязь, буто пек шержиязь.</txt>
<trEng></trEng></sent>
<sent><txt>Друк цёрась ноцковтызе ёнонзо весемеде маласо пешке нетьксэнть.</txt>
<trEng></trEng></sent>
<sent><txt>Прась тулупонзо сивенть лангс ловонь ашо пуль.</txt>
<trEng></trEng></sent>
<sent><txt>Арась, а вастыть Уля марто тесэ зярдояк.</txt>
<trEng></trEng></sent></p>
<p><sent><txt>Цёрась рукавця пелькасо аволдызе чама умарензэ лангсто сельведь байгинензэ, мольсь лишменть ваксс, менстизе панст ведьмензэ ды таго сыргась покш кияванть.</txt>
<trEng></trEng></sent>
<sent><txt>Мазый нурдонть полозанзо лайшесть Алатырь юшонть крайсэ валгонь кудонть кардайс пачкодемс.</txt>
<trEng></trEng></sent></p>
<p><sent><txt>Кавто чинь ютазь Валдаень Рамко велявтсь Нал велев.</txt>
<trEng></trEng></sent>
<sent><txt>Мартонзо сась прошенист Перчаткин.</txt>
<trEng></trEng></sent>
<sent><txt>Ульцянть кувалт пек ардомстонть, мазый нурдсо стядо, пансь азорось, ождя песэ хропаезь, лишменть.</txt>
<trEng></trEng></sent>
<sent><txt>Озадояк Перчаткин Рамконь сэрьсэль.</txt>
<trEng></trEng></sent>
<sent><txt>Нать, а стяко тензэ весе мерсть Ине-Пежеть, рузтнэ жо ― Грех-Великий ― сонзэ валмеревксэнть коряс.</txt>
<trEng></trEng></sent>
<sent><txt>Кувака чамазо весе сэнь.</txt>
<trEng></trEng></sent>
<sent><txt>Ансяк сельмензэ покшт, мазыйть, мерят, алкукс, кенерезь вишнят.</txt>
<trEng></trEng></sent>
<sent><txt>Кувака судозо, буто руль.</txt>
<trEng></trEng></sent>
<sent><txt>Новолиця сиве шинелезэ раужо сукнань, ансяк истя пек ёзавсь ― эрьва суринезэ, сувтемень уське прок, содави.</txt>
<trEng></trEng></sent>
<sent><txt>Прясонзо картузось рауждыця каракулень ды пиле марто.</txt>
<trEng></trEng></sent>
<sent><txt>Козырезэ лакированной.</txt>
<trEng></trEng></sent></p>
<p><sent><txt>― Ах, тон, ине пежеть, ― казямосто кирныця вайгельсэ сон мерсь, Рамконь уцяс мокшнасо нерькстазь.</txt>
<trEng></trEng></sent>
<sent><txt>― Бути таркасто тревожимик, усткак эйсэнь ломанькс.</txt>
<trEng></trEng></sent>
<sent><txt>Эрьва секундась монь ловозь ды пек питней.</txt>
<trEng></trEng></sent></p>
<p><sent><txt>― Нать, секс эно эрьва прошениянть эйсэ сёрмадат кеменьшка чи.</txt>
<trEng></trEng></sent></p>
<p><sent><txt>― Вельть превейтнень юткс эзить совсе, Роман.</txt>
<trEng></trEng></sent></p>
<p><sent><txt>― Дуракчидень умок содан, Адамыч.</txt>
<trEng></trEng></sent></p>
<page>((KutoA1976-0075))</page>
<p><sent><txt>― Вячеслав Адамович, мужлан.</txt>
<trEng></trEng></sent></p>
<p><sent><txt>― Монгак Арламович...</txt>
<trEng></trEng></sent>
<sent><txt>Отвечак апак сёвно: мекс?</txt>
<trEng></trEng></sent></p>
<p><sent><txt>― Те, каня, секс: прошеният сёрмалян ансяк инязоронть лемс.</txt>
<trEng></trEng></sent>
<sent><txt>Эрявкшны, нама, пек арсемс, кувать кочксемс, тарказонзо аравтомс эрьва валонть...</txt>
<trEng></trEng></sent>
<sent><txt>Панть адя, ине пежеть.</txt>
<trEng></trEng></sent>
<sent><txt>Кельмевтьсамак.</txt>
<trEng></trEng></sent>
<sent><txt>Неят, кода тарныть кедень?</txt>
<trEng></trEng></sent></p>
<p><sent><txt>― Да сынь, аля, кедтне тонь, мон марсинь, лембенеяк сорныть.</txt>
<trEng></trEng></sent>
<sent><txt>Апак симе, келя, тонеть а сёрмадови пель валгак.</txt>
<trEng></trEng></sent></p>
<p><sent><txt>― Пилень умок уш палсть.</txt>
<trEng></trEng></sent></p>
<p><sent><txt>― Пачкодинек, Адамыч...</txt>
<trEng></trEng></sent>
<sent><txt>Лавцяслав.</txt>
<trEng></trEng></sent>
<sent><txt>― лоткавтызе Рамко лишмензэ ды содызе новта ведьмензэ покш кенкшенть кундамо кольцянтень.</txt>
<trEng></trEng></sent>
<sent><txt>― Эрь, адя совак, аволь инжекс, азоркс ульть.</txt>
<trEng></trEng></sent>
<sent><txt>Кайсек, мейле кузть каштлангс эжнеме монь ве таркав якамс.</txt>
<trEng></trEng></sent>
<sent><txt>Ансяк сан, обедамо карматано.</txt>
<trEng></trEng></sent></p>
<p><sent><txt>Рамко тусь мазый нурдонть азоронстэнь ускомо, нолдызе кардайс, кильдинзе сонсензэ креслатнень.</txt>
<trEng></trEng></sent>
<sent><txt>Лиссь Мокей, кармась мазый нурдонть перька якамо, стакасто лексеме, пек маштнетикс кавто кедензэ чавомо ды цёранть кройсеме:</txt>
<trEng></trEng></sent></p>
<p><sent><txt>― Вана теде мейле кемть ломаннень ды макснек мезеяк чис-кавтос.</txt>
<trEng></trEng></sent>
<sent><txt>Тон мезть ― навозт усксить монь мазый нурдонть эйсэ? Козонь истяня порксык? Тень витнеманзо кисэ кавксо целковойть сави максомс...</txt>
<trEng></trEng></sent></p>
<p><sent><txt>― Кода сайния, истя теть уския тонь мазый нурдонть, Манулыч.</txt>
<trEng></trEng></sent>
<sent><txt>Ну?</txt>
<trEng></trEng></sent></p>
<p><sent><txt>― Сяворькшнить, нать?</txt>
<trEng></trEng></sent></p>
<p><sent><txt>― Эзинь.</txt>
<trEng></trEng></sent></p>
<p><sent><txt>― Ай-ай! На колмо целковойть...</txt>
<trEng></trEng></sent></p>
<p><sent><txt>― Кеменьстэ?</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Ды седе курок шлик тестэ пулот.</txt>
<trEng></trEng></sent>
<sent><txt>Кармат спорямо ― Деде марто кайсетяно теть ― кудов а усковить...</txt>
<trEng></trEng></sent>
<sent><txt>Азё.</txt>
<trEng></trEng></sent></p>
<p><sent><txt>― Кирьгасот крест кантнят? А сайса те трешницантькак.</txt>
<trEng></trEng></sent>
<sent><txt>Максомстонзо кедеть оно сорныть.</txt>
<trEng></trEng></sent>
<sent><txt>Поменамочизэть маштовозо, розбовиця...</txt>
<trEng></trEng></sent></p>
<p><sent><txt>Хлопадизе Рамко лишмензэ, прок чумо сон, ды турбасто качамокс ливтясь Пелевенькань алкукс пек паро юробиянь кондямо кардайстэнть.</txt>
<trEng></trEng></sent>
<sent><txt>Вина бутылкань рамамояк артнесь Мазылькань лавкав.</txt>
<trEng></trEng></sent></p>
<p><sent><txt>Ансяк обедавсть, Перчаткин эсензэ таштола саквояжнестэ таргинзе конёвнек сёрмадома пелензэ, путнинзе столь лангс кедензэ малас, кармась турванзо пуртнеме ды прянзо чиртнеме.</txt>
<trEng></trEng></sent>
<page>((KutoA1976-0076))</page>
<sent><txt>Вансь лангозонзо кудазорось, эсь пачканзо сёвнось эсензэ, мекс эзь яксекшне цёрынекс пингстэнзэ тонавтнеме.</txt>
<trEng></trEng></sent>
<sent><txt>Сестэ ветякшнызьгак судной кудос.</txt>
<trEng></trEng></sent>
<sent><txt>Тосо тонавтсь эйкакшт пек сыре поп.</txt>
<trEng></trEng></sent>
<sent><txt>Атясь пульзявтнизе кснав лангс.</txt>
<trEng></trEng></sent>
<sent><txt>Апаркстомсь текеде Рамко, лоткась тозонь якамодо.</txt>
<trEng></trEng></sent>
<sent><txt>Кудосто валске прок училищас туиль, ансяк совиль Отеляпень Яхимень марто кознасо налксеме.</txt>
<trEng></trEng></sent>
<sent><txt>Сыть лият алкукс тонавтнемстэ, сонгак моли кудов.</txt>
<trEng></trEng></sent>
<sent><txt>Истя кувать манчесь училищас кучницянзо.</txt>
<trEng></trEng></sent>
<sent><txt>Мейле, кудонь азоркс улемстэнзэ, ковшка яксесь Аника Северьяновичнень ды тонадсь аламодо ловномояк, фамилиянзо сараз ладсо поксарямояк, ансяк путыть алянть конёвс а пек маштыцякс.</txt>
<trEng></trEng></sent>
<sent><txt>Вана савтовсь тензэ весть прошения сёрмадовтомс, эрявсь ардтнемс ошов, муемс, ускомс тосто пек симиця Перчаткинэнь.</txt>
<trEng></trEng></sent></p>
<p><sent><txt>Икеле те пайстомо прясь ульнесь, келя, паро ды покш чиновникекс.</txt>
<trEng></trEng></sent>
<sent><txt>Винась паневтизе таркастонзо, ды ней азгонди те цёрась ― усксить сонзэ велестэ велес.</txt>
<trEng></trEng></sent></p>
<p><sent><txt>Окойники, неяви сёрмадомо кармась.</txt>
<trEng></trEng></sent>
<sent><txt>Минутань ютазь, мерсь:</txt>
<trEng></trEng></sent></p>
<p><sent><txt>― Кунсолок, ловноса теть прошениянть ушодксонзо.</txt>
<trEng></trEng></sent></p>
<p><sent><txt>― Ловнок, Чеслав Адамыч.</txt>
<trEng></trEng></sent></p>
<p><sent><txt>― « Припадаю к стопам вашего императорского величества...»</txt>
<trEng></trEng></sent></p>
<p><sent><txt>― Валтнэ монень а чарькодевить овсе.</txt>
<trEng></trEng></sent>
<sent><txt>« Припадают.</txt>
<trEng></trEng></sent>
<sent><txt>Мон жо ведь аволь алкукс припадышной.</txt>
<trEng></trEng></sent>
<sent><txt>Мезе жо се «к стопам»―ось?</txt>
<trEng></trEng></sent></p>
<p><sent><txt>― Припадаю ― те простой ломанькс меремс, ине пежеть, сюконян, а к стопам...</txt>
<trEng></trEng></sent></p>
<p><sent><txt>― Ну, пильгс? ― Истяк эряволь бу тешкстамс..., ― Инязорнэнь? Арась, ине пежеть...</txt>
<trEng></trEng></sent>
<sent><txt>Иля мелявто.</txt>
<trEng></trEng></sent>
<sent><txt>Пек парсте лиси теветь.</txt>
<trEng></trEng></sent>
<sent><txt>Лиянь лемс мои а сёрмалян, ансяк инязорнэнь ды уш тонадынь эрьва кода.</txt>
<trEng></trEng></sent>
<sent><txt>Нать, а стяко губернаторось пеняци: « Вячеслав Адамович Перчаткин монь умок сизевтимим отвечазь».</txt>
<trEng></trEng></sent></p>
<p><sent><txt>― Эрь эно, сёрмадык истя, кода маштат, ансяк максовты кадык тенек инязорось Уля марто развод.</txt>
<trEng></trEng></sent></p>
<p><sent><txt>― Меряй, иля ризнэ: содан, аля, кодамо лембе валсо калавтомс кеме седеензэ.</txt>
<trEng></trEng></sent></p>
<page>((KutoA1976-0077))</page>
<p><sent><txt>― Карман эно чатьмонеме, оя.</txt>
<trEng></trEng></sent>
<sent><txt>Поладт.</txt>
<trEng></trEng></sent></p>
<p><sent><txt>― Поладомо карман ванды.</txt>
<trEng></trEng></sent>
<sent><txt>Течи сизинь арсезь, ине пежеть...</txt>
<trEng></trEng></sent></p>
<p><sent><txt>Истя прошениясь сатотсь сёрмадомс цела недля.</txt>
<trEng></trEng></sent>
<sent><txt>Сисеем чить савтовсь аволь андомс ― ярсыль Адамычесь аламо ― пек симдемс ансяк эрявсь.</txt>
<trEng></trEng></sent></p>
<p><sent><txt>Ютась прошениянть кучома чистэ цела ков.</txt>
<trEng></trEng></sent>
<sent><txt>Рамко лоткакшнось учомодояк, арсесь Перчаткиндэнть: « Иредезь ломанесь кодамо прошенист.</txt>
<trEng></trEng></sent>
<sent><txt>Мезе тензэ сёрмадови».</txt>
<trEng></trEng></sent>
<sent><txt>Мейле получась разводной.</txt>
<trEng></trEng></sent></p>
<p><sent><txt>Уля марясь теде Чувырькань Филя атянь калмамодо мейле обедамо шкасто.</txt>
<trEng></trEng></sent>
<sent><txt>Маштсь аштемс тарказо.</txt>
<trEng></trEng></sent></p>
</chap>
</section>
</sections>
</part>
<part>

<page>((KutoA1976-0078))</page>
<partTitle>КОЛМОЦЕ ПЕЛЬКС</partTitle>
<sections>
<section>
<sectionTitle> САЛАВАНЬ РИСКС</sectionTitle>
<chap>
<chapNo>1</chapNo>
<p><sent><txt>Плато прок полавтовсь тонавтнемстэнть.</txt>
<trEng></trEng></sent>
<sent><txt>Косто ней букват, ловносынзе ― чарькодя, кодамо валс промсть, мезе бажить ёвтамо ды невтеме.</txt>
<trEng></trEng></sent>
<sent><txt>Диви, мекс икеле сон эзь варштнеяк сёрмадовкс лангс.</txt>
<trEng></trEng></sent></p>
<p><sent><txt>― Ней мон, Матря, ― шнась пря цёрась нинстэнь, ― мерят омбоцеде чачинь: валдо сельмень улить кавонст.</txt>
<trEng></trEng></sent>
<sent><txt>Маряви, превеньгак неить.</txt>
<trEng></trEng></sent></p>
<p><sent><txt>― Нужань кирдемс-кандомс а теке ли, полай, ― конёвс маштозь или сёрмас апак сода.</txt>
<trEng></trEng></sent>
<sent><txt>Иля покшкавтне пек: аволь бояркс-азоркс лисить...</txt>
<trEng></trEng></sent></p>
<p><sent><txt>― Пасиба, мельс лецтак кавтаськетнеде мезеяк а содыця Кар графонть.</txt>
<trEng></trEng></sent>
<sent><txt>Мон маринь улко базарсо, сась, келя, кудов ды каня ськамонзо, каня семиянек.</txt>
<trEng></trEng></sent>
<sent><txt>Эряволь бу содавтомс минек овсе стувтниця графинянть.</txt>
<trEng></trEng></sent>
<sent><txt>Паряк, «урт»  максы тенек таго.</txt>
<trEng></trEng></sent></p>
<p><sent><txt>― Чийнек азё, вели сельме.</txt>
<trEng></trEng></sent>
<sent><txt>Бояравась эйсэть учи ды, секень вант, ломань мельгат кучя.</txt>
<trEng></trEng></sent>
<sent><txt>Скушналгадсь пек: умок эзь вастоевкшне мартот.</txt>
<trEng></trEng></sent>
<sent><txt>Кисканзояк, паряк, апак трава, нувсить.</txt>
<trEng></trEng></sent></p>
<p><sent><txt>― Ансяк муевезэ тосто монень манчиця раужо графинясь, ― валонок ладить мартонзо ды, бути шайтян эзизе кандо Питерстэ кудов, а содан уш мезть тейнемскак.</txt>
<trEng></trEng></sent>
<sent><txt>Чийнян, Матря.</txt>
<trEng></trEng></sent></p>
<p><sent><txt>― Якак.</txt>
<trEng></trEng></sent>
<sent><txt>Пильге виеть апак рама ― тонсеть.</txt>
<trEng></trEng></sent>
<sent><txt>Паряк, алкукс таго тенек понгить пельдест ярмаккеть.</txt>
<trEng></trEng></sent></p>
<p><sent><txt>― Эрьга, совавтта кардайстэ тень, эрзява, пинемень олгине пакш.</txt>
<trEng></trEng></sent></p>
<p><sent><txt>― Се мезекс теть?</txt>
<trEng></trEng></sent></p>
<p><sent><txt>― Кельме прась веть.</txt>
<trEng></trEng></sent>
<sent><txt>Мода каворенть ланга кись калгодо.</txt>
<trEng></trEng></sent>
<page>((KutoA1976-0076))</page>
<sent><txt>Карень потс пинемень олгт ацан.</txt>
<trEng></trEng></sent>
<sent><txt>Истя седе чевте молеме ули, Матря.</txt>
<trEng></trEng></sent></p>
<p><sent><txt>Кудонь азоравась эрязасто совавтсь мирденстэнь олго пакш.</txt>
<trEng></trEng></sent>
<sent><txt>Плато, карсемстэнзэ, ацась чевте карь алкст.</txt>
<trEng></trEng></sent>
<sent><txt>Вить пильксэнзэ каренть пилекска лиссь ушов олго песэ пинемне.</txt>
<trEng></trEng></sent>
<sent><txt>Пижине сонсь.</txt>
<trEng></trEng></sent>
<sent><txt>Тетькевсь, мерят, морыця нармушкань нерь.</txt>
<trEng></trEng></sent>
<sent><txt>Эрьва эскельдямсто сорны.</txt>
<trEng></trEng></sent>
<sent><txt>Плато редизе ды меревсь эсь пачканзо: « Бути те зёрнынесь, истя тарномстонзо, цидярды тозонь молемс ― путь ули ды парс панжан, а бути пры, сестэ якамом еми стяко».</txt>
<trEng></trEng></sent></p>
<p><sent><txt>Цёрась гусь.</txt>
<trEng></trEng></sent>
<sent><txt>Моли, моли ― варшты се зёрнанть лангс, мери тензэ, теке ялганстэнь:</txt>
<trEng></trEng></sent></p>
<p><sent><txt>― Норовава левкс, яла тарнат? А прат? Парсте теят, алуж.</txt>
<trEng></trEng></sent>
<sent><txt>Монгак тонь ладсо жо сорнан, эрямонть пилексэнзэ пачк прок лисезь, ды ве ёндо, нать, умок неяви прамо лангсан.</txt>
<trEng></trEng></sent>
<sent><txt>Рискст, мелявкст монь эйсэяк истя тресить, кода каресь эскелямстонзо тонь.</txt>
<trEng></trEng></sent>
<sent><txt>Арась, а правтован уш сэпей нужачисэ тулномстон ды талномстон.</txt>
<trEng></trEng></sent>
<sent><txt>Ансяк прак ― чалксетядызь.</txt>
<trEng></trEng></sent>
<sent><txt>Тонь, бути менят олгинестэть, нильтянзат оно се пондакш озязось.</txt>
<trEng></trEng></sent>
<sent><txt>Нать, редиязеть уш: прамот учи.</txt>
<trEng></trEng></sent>
<sent><txt>Цидярдт, иля сезев нилькскестэть.</txt>
<trEng></trEng></sent>
<sent><txt>Моненьгак молеме мартот кода-бути седе ён.</txt>
<trEng></trEng></sent>
<sent><txt>Яла ули кинень вал ёвтамс...</txt>
<trEng></trEng></sent></p>
<p><sent><txt>Платонь мазыйстэ карсезь ашо пильктнень ало сяторды кельмеденть каворькс теевезь модась.</txt>
<trEng></trEng></sent>
<sent><txt>Ведьзельметнес ашокс прась эй.</txt>
<trEng></trEng></sent>
<sent><txt>Домкажа чарыкитнева ведесь чуди сляникань экшка прок.</txt>
<trEng></trEng></sent>
<sent><txt>Мерят, алкукс тува кеверить пек сияждыця целковойть.</txt>
<trEng></trEng></sent>
<sent><txt>Эесь алце ёндо буто рисовазь ды мезть ансяк а неявить кикстнэстэ.</txt>
<trEng></trEng></sent>
<sent><txt>Покш кинть кавто чирева нартемкс куротне, теке цёранть ёнов эряскадыкс чиемстэ, комсить.</txt>
<trEng></trEng></sent></p>
<p><sent><txt>― Ага-а-а! ― мери сыненст эрзясь, ― тынкак човоньс тылкаицянк ули.</txt>
<trEng></trEng></sent>
<sent><txt>Каявкс вешиця старостакс тынк лангс музгорди мелень мольстиця кежей вармась.</txt>
<trEng></trEng></sent></p>
<p><sent><txt>Молицянть каршо понгсь Нал веленть ёнов ардомсто тюжа киска.</txt>
<trEng></trEng></sent>
<sent><txt>Платонь вакска ютызе пек ве ёнга, мерят пельсь, нельксынзе те цёра ломанесь пайстомо пиненть лангс педязь мелень ламо кирмалавтнень.</txt>
<trEng></trEng></sent></p>
<p><sent><txt>Эрзясь пачкодсь Кар графонь экономиянть келес панжадо покш кенкш лангс, варштась кардазонтень ды потазевсь.</txt>
<trEng></trEng></sent>
<sent><txt>Прок чемердятозь матедевеманзо шкасто берянь онсо неизе сон весе сень, мезе теевсь тесэ маныть сёксня ве вестэ, вздвижедиянь каршо.</txt>
<trEng></trEng></sent>
<sent><txt>Стядо кулозекс, мерят, коськиця чувто, невельсь, паморсь икеле мазылгалемстэнзэ сельмень дивавтниця дворецэсь.</txt>
<trEng></trEng></sent></p>
<page>((KutoA1976-0080))</page>
<p><sent><txt>Ней сон весе сёрмав.</txt>
<trEng></trEng></sent>
<sent><txt>Раужо ды тюжа, теке тандавкс.</txt>
<trEng></trEng></sent>
<sent><txt>Истя паломстонзо артызе тусто качамось.</txt>
<trEng></trEng></sent>
<sent><txt>Чаво сельме ундокс неявсть колмо рядсо рамавтомо кадовозь вальманзо.</txt>
<trEng></trEng></sent></p>
<p><sent><txt>« Вана мейс пачтни бояртнэнь эрьва коданя покшкавтнемась, арасьчисэ майсицятнень, нужасо пиштицятнень ломанькс а ловомась.</txt>
<trEng></trEng></sent>
<sent><txt>Ушодовсь, нать, весе сюпавтненень минек сыре ды покш кеженть пандома шкась...</txt>
<trEng></trEng></sent>
<sent><txt>Косто муемс тесэнь азортнэде содыця ды монень евтниця.</txt>
<trEng></trEng></sent>
<sent><txt>Мекс кияк а неяви, прок мор ютась тия ды весе врадсть.</txt>
<trEng></trEng></sent>
<sent><txt>Аштек молян мон витьстэ бобулихатнень эрямо кудонтень.</txt>
<trEng></trEng></sent>
<sent><txt>Улема, сынь аволь весе кулсесть».</txt>
<trEng></trEng></sent></p>
<p><sent><txt>Плато тусь секс жо аллеяванть, кува ветнизе весть Палага.</txt>
<trEng></trEng></sent>
<sent><txt>Каршонзо понгсь шагжавтомо шержев атя.</txt>
<trEng></trEng></sent>
<sent><txt>Прячерензэ ашот, сельмензэ раужот.</txt>
<trEng></trEng></sent></p>
<p><sent><txt>― Васов истя сыргить? ― кевстизе сон эрзянть.</txt>
<trEng></trEng></sent></p>
<p><sent><txt>― Ломань вешнян.</txt>
<trEng></trEng></sent></p>
<p><sent><txt>― Муевсь: те самай мон.</txt>
<trEng></trEng></sent>
<sent><txt>Лемем Любимыч.</txt>
<trEng></trEng></sent></p>
<p><sent><txt>― Мон маринь, Кар графось сась тезэнь.</txt>
<trEng></trEng></sent></p>
<p><sent><txt>― Алкукс, аля, сакшнось улко ды тусь мекев.</txt>
<trEng></trEng></sent></p>
<p><sent><txt>― Бояравась...</txt>
<trEng></trEng></sent>
<sent><txt>Ирина Павловнась...</txt>
<trEng></trEng></sent>
<sent><txt>мартонзоль?</txt>
<trEng></trEng></sent></p>
<p><sent><txt>― Оно ки тонеть эрявиксэль.</txt>
<trEng></trEng></sent>
<sent><txt>Арасель.</txt>
<trEng></trEng></sent>
<sent><txt>Графось ансяк ськамонзо сакшнось имениянть миеме ды миизе.</txt>
<trEng></trEng></sent>
<sent><txt>Ней минек азоронок лия бояр ― Панов, лемезэ Митрофан Адамыч.</txt>
<trEng></trEng></sent></p>
<p><sent><txt>Плато нолдызе прянзо ды тусь мекев.</txt>
<trEng></trEng></sent>
<sent><txt>Варштась карьбилексэнзэ пачк ушов лисевиця пинемень зёрнанть лангс, а се нейгак тарны, кода тей самсто.</txt>
<trEng></trEng></sent></p>
<p><sent><txt>― Прак, идемевсь, лутаса киськеть! ― эскельдямдсто, толадизе Плато вить пильгензэ.</txt>
<trEng></trEng></sent></p>
<p><sent><txt>Зёрнынесь тарскадевсь ансяк ― эзь мене.</txt>
<trEng></trEng></sent></p></chap>
<chap><chapNo>2</chapNo>
<p><sent><txt>Сась тикшень ледема шкась.</txt>
<trEng></trEng></sent></p>
<p><sent><txt>Нужань Плато китнесь пулт усксема крандаз.</txt>
<trEng></trEng></sent>
<sent><txt>Озавтнесь тензэ сивезтнень таркас эземс од спицят.</txt>
<trEng></trEng></sent></p>
<p><sent><txt>Андё велясь тетянзо перька, мерят, покш ломань.</txt>
<trEng></trEng></sent></p>
<p><sent><txt>― Моньгак ледьмав мартонк сайсамизь?</txt>
<trEng></trEng></sent></p>
<p><sent><txt>― Эно ки карми крандазонок вакссо аштекшнеме.</txt>
<trEng></trEng></sent>
<sent><txt>Колмо велеть лисить лугав.</txt>
<trEng></trEng></sent>
<sent><txt>Ломантне сякойть.</txt>
<trEng></trEng></sent>
<sent><txt>Муеви Лемдяй Исаень кондямо баловиця.</txt>
<trEng></trEng></sent>
<page>((KutoA1976-0080))</page>
<sent><txt>Чамдсы кошелеть.</txt>
<trEng></trEng></sent>
<sent><txt>Вакска ютыцят вередемить лагунозот, ведеть лекасызь весе...</txt>
<trEng></trEng></sent></p>
<p><sent><txt>Колмо велева чокшне ланга кармасть промокшномо сынсест ясакс кудазорот.</txt>
<trEng></trEng></sent>
<sent><txt>Васодевить киньгак вальмалов ды кортнить, зярдо ушодомс Поиндерь пандало лугасо тикшенть ледеме ды зняро кучомс тозонь ледицят.</txt>
<trEng></trEng></sent></p>
<p><sent><txt>Эрьва велесэнть вете ясакт.</txt>
<trEng></trEng></sent>
<sent><txt>Эрьванть эйстэст ули прявтозо ды флагозо.</txt>
<trEng></trEng></sent>
<sent><txt>Паксялень артеленть покшозо Нужань Плато, содавома пацязо якстере.</txt>
<trEng></trEng></sent></p>
<p><sent><txt>Зярдо тикшень ледеме лиссь весе Нал велесь, кеветее ясаконь эрьва кодамо цветэнь флагтнэ крандазонь лоткамо таркатнева кармасть лыйнеме, теке мазый цецят.</txt>
<trEng></trEng></sent></p>
<p><sent><txt>Эрзятне Нал велесэяк тикшенть васня ледить, мейле пурныть вейсэ.</txt>
<trEng></trEng></sent>
<sent><txt>Ды каня секс роботытькак весёласто.</txt>
<trEng></trEng></sent>
<sent><txt>Хоть кода сизезэ цёрась ледемстэ, косьте тикшенть вейсэ стогас вачкамсто, пек стака тикше пластонь ловкасто кепсемстэ, тунь а дивавтсы киньгак эсь моросонзо ды вейке-вейкень лангсо згилямсто, валмеревксэнь, баснянь ды ёвксонь ёвтнемстэ.</txt>
<trEng></trEng></sent></p>
<p><sent><txt>Се паро авась, конась тикшень ледемстэ оршавты мирдензэ или жо одранзо лангс ашо пек ванькс панар ды сэнь понкст, карксавты вельть кувакасто нулныця цёко марто каркс.</txt>
<trEng></trEng></sent></p>
<p><sent><txt>А полксо каргт ливтить валдажа сэнь менельга вейке-вейке мельга ды а локсеень вельть ашо стая уи Сурань ведьга каштансто ды састо, Нал велень алят истя ледить ловкасто.</txt>
<trEng></trEng></sent></p>
<p><sent><txt>Сияжды лугась валскень росадо ды циторды, прок пурьгине чирьке.</txt>
<trEng></trEng></sent>
<sent><txt>Киштить начко валдо пшти пелюманть лангсо коренга керявиця тикшетне ды, стакасто лексезь, мадять кувака прокосос.</txt>
<trEng></trEng></sent></p>
<p><sent><txt>Якстердить кенериця мастумарть, кстыйть.</txt>
<trEng></trEng></sent>
<sent><txt>Вечкевиця чинедест сорныть, тетьксевить ледицятнень судо варяст, ансяк рожомомс ягодатнес а зярдо.</txt>
<trEng></trEng></sent></p>
<p><sent><txt>Ледить алятне чинь чоп.</txt>
<trEng></trEng></sent>
<sent><txt>Ансяк чокшне позда сыть кудов ридвансо пиже тикше лангс кунст маднезь, буто кулозь.</txt>
<trEng></trEng></sent></p>
<p><sent><txt>Иезэнзэ весть эрьва од ломанесь наряжи прясто пильгс истя, кода ледьмав, лиякс меремс, тикшень пурнамо ды стогас каямо.</txt>
<trEng></trEng></sent>
<sent><txt>Кона мейсэ семс яла дивавтомо ломантнень, мезезэ сех паро, сень оршасы.</txt>
<trEng></trEng></sent>
<page>((KutoA1976-0082))</page>
<sent><txt>Виенть, бойкаксчинть, роботамо вечкемась ды паро обуцянь невтемась, вейке-вейкень мельс туемась ушодови васняяк ледема шкастонть.</txt>
<trEng></trEng></sent>
<sent><txt>Сась истямо чись Нал велескак.</txt>
<trEng></trEng></sent>
<sent><txt>Валске марто, ранаяк од тейтертне ды од цёратне кармасть котаст, полсапожкаст, кемест урядамо.</txt>
<trEng></trEng></sent></p>
<p><sent><txt>Се маняви, кона друк арсезеви: «Нужань Андёнь арась кодамояк мелявксозо».</txt>
<trEng></trEng></sent>
<sent><txt>Ули.</txt>
<trEng></trEng></sent></p>
<p><sent><txt>Пакшась озась крандазонтень лишмест ильдемадо икеле.</txt>
<trEng></trEng></sent>
<sent><txt>Лиякс покштнэ стувттадызь ды кадоват куяронь ванстомо.</txt>
<trEng></trEng></sent>
<sent><txt>Кадык течи хоть эмеж лангсто саразт панси бабазо.</txt>
<trEng></trEng></sent>
<sent><txt>Се тевденть Андё умок налкстась.</txt>
<trEng></trEng></sent></p>
<p><sent><txt>Нужат ридванозост эцесть кавксонест, мерят, комолят.</txt>
<trEng></trEng></sent>
<sent><txt>Аволь ансяк озадо, стядояк аштесть.</txt>
<trEng></trEng></sent>
<sent><txt>Вана сыргасть.</txt>
<trEng></trEng></sent>
<sent><txt>Мельгаст веленть кувалт тусть ледьмав лия ардыцят.</txt>
<trEng></trEng></sent>
<sent><txt>Крандаз лувось таргавсь алкукс прок певтеме.</txt>
<trEng></trEng></sent></p>
<p><sent><txt>Поиндерь пандо чамаванть валгомсто, лугась неявсь цветясь, теке майстэ.</txt>
<trEng></trEng></sent>
<sent><txt>Вейкень пес одирьватне неявсть пек ашо павакс, прясто пильгс орштнезельть Нал ведень од тейтертне рузавакс.</txt>
<trEng></trEng></sent>
<sent><txt>Эрьва кодамо пацятне ды лентатне сельмс кайсевсть ― Кар графонть парксо мазыйде мазый цецятнеяк ваксозост а ладить.</txt>
<trEng></trEng></sent>
<sent><txt>Сарафантнэде, кофтатнеде кортамс а мезть.</txt>
<trEng></trEng></sent>
<sent><txt>Алкукс мерят уш вес краскатне тезэ пурнавсть Нужань Андень дивавтомо.</txt>
<trEng></trEng></sent>
<sent><txt>Кургозояк автевсь пакшанть.</txt>
<trEng></trEng></sent></p>
<p><sent><txt>Тейтерь-аватне, зярдо пурнавсть весе, кайсизь лавтовост ланга грабляст, ушодсть моро ды тусть вейсэ тикшень велявтнеме, сравтнеме.</txt>
<trEng></trEng></sent>
<sent><txt>Паксяпень ясаксо сыст прявтост Якшамкань вельть паро Палата.</txt>
<trEng></trEng></sent>
<sent><txt>Тундонт перть Урван алянзо марто васня яксесь сокамо, мейле сонсензэ ды Чувырькань Ягранинзэ пиресэ тонавтнесь тикшень ледеме ды ней вана ― ледсь луга цёратнень марто.</txt>
<trEng></trEng></sent>
<sent><txt>Пелюмань ладямо ды човсемеяк уш ней машты, виезэяк, маряви, прок чистэ рашты.</txt>
<trEng></trEng></sent></p>
<p><sent><txt>Цёратне сеске жо кундасть копоня пицькаст козонь эряви пезнавтнеме, копонялксонь тейнеме.</txt>
<trEng></trEng></sent>
<sent><txt>Сезэнь, васняяк, эрявсь вирьстэ керямс чова чувтынеть, кандомс тараднэк.</txt>
<trEng></trEng></sent></p>
<p><sent><txt>Цёратне тусть аволь васоло вирьс одониякс чувто мельга.</txt>
<trEng></trEng></sent>
<sent><txt>Кармасть марявомо цирнемадо пакся цирькунт.</txt>
<trEng></trEng></sent>
<sent><txt>Прок ресты сынст кияк пек покш пачалго лангсо.</txt>
<trEng></trEng></sent>
<sent><txt>Сеске жо сыньгак, мерят, молезевсть кашт, ансяк таго кепететсь ледезь луганть лангсо лашт.</txt>
<trEng></trEng></sent></p>
<page>((KutoA1976-0083))</page>
<p><sent><txt>Трокс порядкань ясаксо копоня пицькань озавтнемась ды копонялксонь теемась прядовсь икелевгак.</txt>
<trEng></trEng></sent>
<sent><txt>Тейтерь-аватнень учомсто, цёратне вансть, кода Томар эцесь кавто пилезэнзэ чова табакт.</txt>
<trEng></trEng></sent></p>
<p><sent><txt>― Я, коданя маряви теть истя таргамось? ― кевкстизе Латкай Марка.</txt>
<trEng></trEng></sent></p>
<p><sent><txt>― Кешнить мейле пилень, ансяк тыненк а марявить.</txt>
<trEng></trEng></sent>
<sent><txt>Мерить: « Молезэ шумбрачикс!»</txt>
<trEng></trEng></sent></p>
<p><sent><txt>― Нать, алкукскак вечкеви те тонеть? ― кевкстнесь Лембай Деня колдунонть.</txt>
<trEng></trEng></sent>
<sent><txt>― Рунготкак натой, неяви, слов не говоря, табакиясь...</txt>
<trEng></trEng></sent></p>
<p><sent><txt>― Пилесэ тарган весе светэнть лангсо ськамон, ансяк мон, точёной голова.</txt>
<trEng></trEng></sent></p>
<p><sent><txt>― Чись пек пиди, цёрат, ― пшкадсь Вирязонь Матвей.</txt>
<trEng></trEng></sent>
<sent><txt>― Меревлинь бу туи пиземе, да...</txt>
<trEng></trEng></sent>
<sent><txt>Валонзо трокс прась Латкаень Наво:</txt>
<trEng></trEng></sent></p>
<p><sent><txt>― Коське тикшенть начтнеме ды наксавтнеме, кемат а кемат, туияк.</txt>
<trEng></trEng></sent>
<sent><txt>Пазось минек а кевкстни!</txt>
<trEng></trEng></sent></p>
<p><sent><txt>― Сон, бути кевкстневельгак ломанть, манявкшноволь аволь истя сеетьстэ, ― Валдай Рамконь вайгельсэ мерсь малазост молицясь.</txt>
<trEng></trEng></sent></p>
<p><sent><txt>Весе варштасть те смелстэ кортыцянть ёнов.</txt>
<trEng></trEng></sent>
<sent><txt>Ялатеке киненьгак цёрась эзь содаво: оршазель ошонь ломанькс.</txt>
<trEng></trEng></sent>
<sent><txt>Истя яксесь весть ансяк Алякань вельть каштан Андра, зярдо кочказель головакс.</txt>
<trEng></trEng></sent></p>
<p><sent><txt>― Эрзянь цёра, тон кинь улят? ― кевкстизе Вирязонь Матвей.</txt>
<trEng></trEng></sent></p>
<p><sent><txt>― Валдай Рамконь.</txt>
<trEng></trEng></sent></p>
<p><sent><txt>― Борько?</txt>
<trEng></trEng></sent></p>
<p><sent><txt>― Кинень Борько, тонеть, аля, Борис Романович...</txt>
<trEng></trEng></sent>
<sent><txt>Евтадоя, паро ломанть, Паксяпень ясаконть крандазонзо васолот?</txt>
<trEng></trEng></sent></p>
<p><sent><txt>― Вишка пиче пулонть вакссот, ― отвечась Томар.</txt>
<trEng></trEng></sent>
<sent><txt>― Васолдо ли, точёной голова, чарат?</txt>
<trEng></trEng></sent></p>
<p><sent><txt>― Тетям истя нолдакшнымим ве ёнов, или жо, лиякс меремс, васоло пев.</txt>
<trEng></trEng></sent>
<sent><txt>Роботынь васня Питерсэ.</txt>
<trEng></trEng></sent>
<sent><txt>Тосо важодемстэнь рунгом оршавсь-карсевсь, тонськак неят, парсте ды ялатеке се таркась аволь уш пек тукшнось монь мельс.</txt>
<trEng></trEng></sent>
<sent><txt>Туинь лияв.</txt>
<trEng></trEng></sent>
<sent><txt>Ламо покш ошт ютынь.</txt>
<trEng></trEng></sent>
<sent><txt>Зепень жо весе чавот.</txt>
<trEng></trEng></sent>
<sent><txt>Нать, эрямось косояк минек ялгантень, меремс, кодаяк а шнави.</txt>
<trEng></trEng></sent>
<sent><txt>Мольсь майсемадонть мелем.</txt>
<trEng></trEng></sent>
<sent><txt>Ломанесь мон злыдардемань а вечкиця ды сынь вана течи кудов.</txt>
<trEng></trEng></sent>
<page>((KutoA1976-0084))</page>
<sent><txt>Нал велесэнть эйкакш ваныця пек сыре ломантне мереть монень, алкуксонь алятне ды тейтерь-аватне ледьмасот.</txt>
<trEng></trEng></sent>
<sent><txt>Напустинь лугав монгак, паряк, мерян минек ясаконтень эрявомо карман.</txt>
<trEng></trEng></sent></p>
<p><sent><txt>― Васолдо пачкодить, паро цёра, велентень?</txt>
<trEng></trEng></sent></p>
<p><sent><txt>― Эрьва косто.</txt>
<trEng></trEng></sent></p>
<p><sent><txt>― Побувать ансяк или кувать арсят эрямо минек марто?</txt>
<trEng></trEng></sent></p>
<p><sent><txt>― Кода мельс туи монстень.</txt>
<trEng></trEng></sent></p>
<p><sent><txt>― Эрятано вадрясто, теке сэря, кона ведьс пры чувто прясто...</txt>
<trEng></trEng></sent></p></chap>
<chap><chapNo>3</chapNo>

<p><sent><txt>Гармония мельга киштезь-моразь, састь обедамо весе тейтерь-аватне.</txt>
<trEng></trEng></sent>
<sent><txt>Лоткасть крандаз ваксс.</txt>
<trEng></trEng></sent>
<sent><txt>Латкаень Катя мазыстэ ды весеменень вельть парсте чарькодевиця, мельс пек туиця киштемасо невтинзе тейтерь-авань вейкест пес тевтнень: ведь кандомо якась, кесак эвтсь, поволесь муськемат, одирьвакс урнемстэ кургозонзо кепсесь лажамо пацянзо, велявтсь, пурнась лугасо тикше ды киштсь свадьбасо.</txt>
<trEng></trEng></sent>
<sent><txt>Налксесь пек мазый рунгозо, сёлмокс аволясть лавтовонзо.</txt>
<trEng></trEng></sent></p>
<p><sent><txt>Маласо виреськак неявсь ламо пильгсэ киштицякс.</txt>
<trEng></trEng></sent>
<sent><txt>Копоня пицькатнеяк аволясть варма мельть якстере, сэнь, ванькс ашо, розовой ды эрьва кодамо лия цветэнь лыйниця флагтнесэ луганть келес.</txt>
<trEng></trEng></sent>
<sent><txt>Якась коштканть Катянь кедь песэ голубой пацинеськак.</txt>
<trEng></trEng></sent></p>
<p><sent><txt>Ламонь мельс ледсь од порась.</txt>
<trEng></trEng></sent>
<sent><txt>Кедест лангс нучксезь урькат-авкат арсесть ― а сынст ли тейтерьксчист истя кишти.</txt>
<trEng></trEng></sent></p>
<p><sent><txt>Гармониянть седямось, нама, пек мешась ваныцятнень вейке-вейке марто кортамонтень:</txt>
<trEng></trEng></sent></p>
<p><sent><txt>― Монгак истя менчевеме-ланчевеме маштылинь, ― мерсь Остань Агапнизэ.</txt>
<trEng></trEng></sent></p>
<p><sent><txt>― Ды мекс эно масторонть лангаяк ломанькс а якават? ― ке вкстизе друк Томар.</txt>
<trEng></trEng></sent></p>
<p><sent><txt>― Эчкелгадынь.</txt>
<trEng></trEng></sent></p>
<p><sent><txt>Лемдян Исай гармониянзо тетькси вельть келейстэ.</txt>
<trEng></trEng></sent>
<sent><txt>Мехтне сормавкшныть Китайсэ теезь алой цецякс.</txt>
<trEng></trEng></sent></p>
<p><sent><txt>Теке мячт, кирнявтнить Катянь раужо ды пек цивтордыця котанзо, мерят, налксить вейс васолемстэст.</txt>
<trEng></trEng></sent></p>
<p><sent><txt>Эзь кирде ― тусь од тейтаренть марто киштеме Борькояк, ансяк чарамосонть-велямосонть невтнесь уш сон велесэ цёрань тевть.</txt>
<trEng></trEng></sent>
<page>((KutoA1976-0085))</page>
<sent><txt>Ушодомстонть, лавтовонзо налксезь якавтамсто, каизе ледезь луганть лангс пиджаконзо ды невтсь, кода киштнить ошсо эрсекшниця цёрат.</txt>
<trEng></trEng></sent>
<sent><txt>Истя мазыстэ ды ловкасто киштсь.</txt>
<trEng></trEng></sent></p>
<p><sent><txt>Катя, содазь, бажась цёрадонть икеле а сиземс.</txt>
<trEng></trEng></sent>
<sent><txt>Кавто нимилявкс од ломантне ливтнесть.</txt>
<trEng></trEng></sent>
<sent><txt>Пильгест налксесть киштемнесэ, сельмест палсесть варштнемасо карадо-каршо пек мизолдыця, вейке-вейкень мельс туиця чамаст.</txt>
<trEng></trEng></sent></p>
<p><sent><txt>Латкай Наво атя редизе те нь ды пшкадсь:</txt>
<trEng></trEng></sent></p>
<p><sent><txt>― Лоткак эльнемадо-кольнемадо, Катя нуцькинем.</txt>
<trEng></trEng></sent>
<sent><txt>Оно пельть кепсетеме сыргсить.</txt>
<trEng></trEng></sent>
<sent><txt>Пазось, паряк, максы пиземе.</txt>
<trEng></trEng></sent>
<sent><txt>Седе курокке тикшенть пурнамс, явомс, стогас каямс эряви.</txt>
<trEng></trEng></sent></p>
<p><sent><txt>Кунсолызь ломантне Трокс порядкань ясаконть превс путыцянзо, срадсть эсест крандазост алга ды кармасть обедамо.</txt>
<trEng></trEng></sent></p>
<p><sent><txt>Борько кепедизе пиджаконзо ды тусь Изэрьке крайсэ Вишка пиченть ёнов.</txt>
<trEng></trEng></sent>
<sent><txt>Молемстэ пря потмозонзо эцесть апак учонь арсематне: « Тейтересь мазый.</txt>
<trEng></trEng></sent>
<sent><txt>Нейгак шождынестэ чалкси седеем ланга ды кишти потсом.</txt>
<trEng></trEng></sent>
<sent><txt>Ламо некшнинь лият, ансяк истямо вейкеяк эзинь вастне.</txt>
<trEng></trEng></sent>
<sent><txt>Кода бу тень а менстемс ― никс чиявтомс.</txt>
<trEng></trEng></sent>
<sent><txt>Мелезэнзэяк туинь, да прах саевлизе бодянзо: се Латкай Наво атя.</txt>
<trEng></trEng></sent>
<sent><txt>Нал велесэ сондензэ пек сюпав арась.</txt>
<trEng></trEng></sent>
<sent><txt>Мезе теемс? Косто ярмакт муемс? Мельсэнь аштить ёвтнематне, кода, кинень ды зняродо Наво атясь максызе никс Наде тейтерензэ».</txt>
<trEng></trEng></sent></p>
<p><sent><txt>Паксяпень ясаконтень апак пачкоде, Борько редясь, кода крандазтнэнь вакссто каршозонзо чиезь сыргасть покш цёра, цёрыне ды тейтерь-ава.</txt>
<trEng></trEng></sent>
<sent><txt>Пачкодсть ваксозонзо тетязо, Митя, Груняяк мельгаст капшась.</txt>
<trEng></trEng></sent>
<sent><txt>Чиемстэ пиезь оймест апак тарга, кутмордызь эсензэ кудос-чис велявтыцянть.</txt>
<trEng></trEng></sent></p>
<p><sent><txt>Оймсемс ясаколтень уш а зярдоль.</txt>
<trEng></trEng></sent>
<sent><txt>Обедамодо мейле сеске тусть васня грабляст марто тейтерь-аватне, мельгаст сыргамсто, кувака ды валаня сянгост кайсизь эсест лавтовост лавга штедиця цёратне.</txt>
<trEng></trEng></sent>
<sent><txt>Ды таго крандазонь лоткамо таркатне чамсть.</txt>
<trEng></trEng></sent>
<sent><txt>Кармасть перть шельде кайсетеме вельть мазый моротне.</txt>
<trEng></trEng></sent></p>
<p><sent><txt>Тикшесь ансяк явновсь, Нал веленть томбальде прянзо невтизе чопода пель.</txt>
<trEng></trEng></sent>
<sent><txt>Васня неявсь пизэстэ лисиця покшто покш овтокс, васолдо кармась лапасонзо, мерят натой мекш лангс, аволямо, менчевеме ды кежиявтницякс моткодеме.</txt>
<trEng></trEng></sent></p>
<p><sent><txt>Неизь ломантне, кармасть капшамо, маласо штемест копонянь ушодксокс вачкамо, васолотненьгак эряскадозь усксеме ды стогас каямо.</txt>
<trEng></trEng></sent>
<sent><txt>Чаво крандазонь ларномась, пешксеньгак чикордомась-лакордомась, ломантнень ве шкасто шалномась, кона-кона лишметнень гайтевстэ ды кувакасто цяхамось кепететсь истямо ― пилетькак потомить.</txt>
<trEng></trEng></sent></p>
<p><sent><txt>Лугась велявтсь коткодавонь пизэкс.</txt>
<trEng></trEng></sent></p>
<p><sent><txt>Пиже качамокс кармась куземе сонзэ вельксстэ пуль.</txt>
<trEng></trEng></sent></p>
<p><sent><txt>Ракась, ракась ломантнень лангсо чись, кекшсь яла седе покшсто касыця ды сумборьгадыця пеленть экшс.</txt>
<trEng></trEng></sent>
<sent><txt>Копоня пицька песэ флагтнеяк васня ювность-явность эль-эль, мейле карадасть хропаеме коштонть яла седе пек, мерят кежиявтнесть, мекс сынст лангс кияк а ваны.</txt>
<trEng></trEng></sent>
<sent><txt>Верьга вайгельсэ пижнематне, кройсематне, ракамотне, сёвноматне човорявсть вейс, прок ловодевсть менеленть марто мастор лангонть юткс.</txt>
<trEng></trEng></sent></p>
<p><sent><txt>Гуляиця цёра прок, вармась тейтерь-аватнень ве шкасто ды вейкест пес кутморямсто, кармась пеензэ пачк музгордеме пилезэст мезе понгсь, алгаксост наян згилицякс кепсеме ды, коморо потмос теке сювордазь, ноцковтнеме.</txt>
<trEng></trEng></sent>
<sent><txt>Лангс оршамост витницятнень мелест мольстинзе ды кежест савтынзе.</txt>
<trEng></trEng></sent></p>
<p><sent><txt>― Вай, трисподни туезэ, муизе шканть озоровамс, ― проклянясь те баловиця варманть Валдай Уля.</txt>
<trEng></trEng></sent>
<sent><txt>― Роботамс оля а максы...</txt>
<trEng></trEng></sent>
<sent><txt>Зорянь Зиня, илязо кучо теть пазось те варманть кондямо мирде ― пузырть пувси тонеть.</txt>
<trEng></trEng></sent></p>
<p><sent><txt>Назой даволось раказевсь, тусь вирьсэ чувтнэнь марто виевстэ бороцямо.</txt>
<trEng></trEng></sent></p>
<p><sent><txt>Пелесь неявсь кежей ды покш азоронь эчке пекекс.</txt>
<trEng></trEng></sent>
<sent><txt>Теке сиянь валдо рисьме, новольсь ланганзо ёндолось.</txt>
<trEng></trEng></sent></p>
<p><sent><txt>Чувырькань Олда пурьгинень васенце зэрькстамодонть прась комадо ды кекшсь крандазост алов.</txt>
<trEng></trEng></sent>
<sent><txt>Пурьгине ды ёндол вечки ― зэрнемадо пели.</txt>
<trEng></trEng></sent>
<sent><txt>Валдонть верськедемстэ ливтсы прянзо ушов, зэрькадемстэ кекшсы.</txt>
<trEng></trEng></sent>
<sent><txt>Мейле сон дубордозь ношкстась Нал веленть ёнов, напустясь чиеме.</txt>
<trEng></trEng></sent></p>
<p><sent><txt>Стогаст пряс остатка пластонть уш примамсто ды копоня пицьканть перька прок понамсто, Петра вансь патянзо мельга.</txt>
<trEng></trEng></sent></p>
<p><sent><txt>Друк пурьгине пеленть потсто прась валдосто сияждыця киксэнь, буто рисовазь, ломань.</txt>
<trEng></trEng></sent>
<page>((KutoA1976-0087))</page>
<sent><txt>Эскельдямсто, чалгизе пряс Олдань.</txt>
<trEng></trEng></sent>
<sent><txt>Озавсь чиицясь, мейле кунст прась, ацавсь прок, Сиявав молема кинть овсе чирес пачкодема шкасто.</txt>
<trEng></trEng></sent></p>
<p><sent><txt>Жуйк мерсь Петрань мариця седеезэ.</txt>
<trEng></trEng></sent>
<sent><txt>Конинзе сон варма шкане сэнь умарькс якиця бойка сельмензэ.</txt>
<trEng></trEng></sent>
<sent><txt>Чекась-покась.</txt>
<trEng></trEng></sent></p>
<p><sent><txt>Лишметькак ламо тандадсть ― истя зэрькстась пурьгинесь.</txt>
<trEng></trEng></sent></p>
<p><sent><txt>― Ледизе сыре тейтеренть! ― пижакадсь Валдай Рамко.</txt>
<trEng></trEng></sent></p>
<p><sent><txt>Ломантне ёртозь ёртовсть Олдань малас.</txt>
<trEng></trEng></sent>
<sent><txt>Кунст мадезь ульнесь пайстомось, мерят удось, ансяк апак лексе.</txt>
<trEng></trEng></sent></p>
<p><sent><txt>Буто чуро сувтемстэ, кармась певереме пиземе.</txt>
<trEng></trEng></sent></p>
<p><sent><txt>― Слав бох, ― меревсь, чекамсто-покамсто.</txt>
<trEng></trEng></sent>
<sent><txt>Валдаень Уля.</txt>
<trEng></trEng></sent></p>
<p><sent><txt>― Тон мекс истя кецить? ― кевкстизе Нужань Плато нись, Матря.</txt>
<trEng></trEng></sent></p>
<p><sent><txt>― Тикшесь пурнавсь пиземеденть икеле, ― мусь отвечамс вал Рамконизэ.</txt>
<trEng></trEng></sent></p>
<p><sent><txt>― Почкодсь менелесь, ― пшкадсь Вармал Мирё.</txt>
<trEng></trEng></sent></p>
<p><sent><txt>Зэрнесь пелесь.</txt>
<trEng></trEng></sent>
<sent><txt>Прок локшосо пансесь ломантнень.</txt>
<trEng></trEng></sent>
<sent><txt>Лугась чамсь.</txt>
<trEng></trEng></sent>
<sent><txt>Кадовсть ансяк Олдань ваныцят.</txt>
<trEng></trEng></sent>
<sent><txt>Лангаст ламбавтнесть кшнань кедть.</txt>
<trEng></trEng></sent>
<sent><txt>Уловонтькак вельтизь истя жо.</txt>
<trEng></trEng></sent></p>
<p><sent><txt>Чопотема пелев, зярдо тусь пиземе пелесь, Чувырькань бойка Петра тов усксь, пезнавтсь Олдань пря пес часовня.</txt>
<trEng></trEng></sent></p>
<p><sent><txt>Мейле сась Зарецкойстэ комиссия ды мерсь пурьгинень ледевтенть калмамодо.</txt>
<trEng></trEng></sent>
<sent><txt>Саизь уловонть лишмесэ кудов.</txt>
<trEng></trEng></sent></p>
<p><sent><txt>Нусманя луганть велькска, виренть ёнов, ливтясть кавто карныця варакат.</txt>
<trEng></trEng></sent>
<sent><txt>Вензэ лангс капшасть пизэзэст.</txt>
<trEng></trEng></sent></p>
<p><sent><txt>Весь, прок ёжонь марязь, эсь прянь ванстозь, малав эцемадо пелезь, валозь валовсь ашо цясовнянть перть пельга.</txt>
<trEng></trEng></sent></p>
<p><sent><txt>Латкайть ужиныльть.</txt>
<trEng></trEng></sent>
<sent><txt>Наво атя кевкстизе васенце урьванзо:</txt>
<trEng></trEng></sent></p>
<p><sent><txt>― Косо Катя?</txt>
<trEng></trEng></sent></p>
<p><sent><txt>― Лиссь ульцяв, ― отвечась тензэ Марканись.</txt>
<trEng></trEng></sent></p>
<page>((KutoA1976-0088))</page>
<p><sent><txt>Ужиндэ мейле кудазорось кармавтсь Марка цёранстэнь:</txt>
<trEng></trEng></sent></p>
<p><sent><txt>― Азё тонсь вешник эйкакшонть, нейке жо, хоть прячерде, ветик сонзэ кудов, а то пежеть лиси.</txt>
<trEng></trEng></sent>
<sent><txt>Содан истямо покройгак.</txt>
<trEng></trEng></sent>
<sent><txt>Тынь яла кургс кастадо.</txt>
<trEng></trEng></sent></p>
<p><sent><txt>Ненько калдорсо пурнась пенчть-вакант.</txt>
<trEng></trEng></sent></p>
<p><sent><txt>― Весь чопода, ― каршо вал ёвтась Марка.</txt>
<trEng></trEng></sent></p>
<p><sent><txt>― Пилеть улить?</txt>
<trEng></trEng></sent></p>
<p><sent><txt>― Нал велесь покш.</txt>
<trEng></trEng></sent>
<sent><txt>Кона ёнов молемс вешнемензэ?</txt>
<trEng></trEng></sent></p>
<p><sent><txt>― Чийть витьстэ Паксяпелев.</txt>
<trEng></trEng></sent>
<sent><txt>Неик течи ки марто киштсь? Виськсэзэ сень арась, рисксэзэ вейке ― кинь манямс...</txt>
<trEng></trEng></sent>
<sent><txt>Азё, тонеть мерезь, ды седе бойкасто.</txt>
<trEng></trEng></sent></p>
<p><sent><txt>Марка путызе картузонзо ды тусь.</txt>
<trEng></trEng></sent>
<sent><txt>Ушось, алкукс, ульнесь чопода: сельмс нерькставт, конясто коняс вачкодевть ― а неят мезеяк.</txt>
<trEng></trEng></sent>
<sent><txt>Пачкодсь алясь, кува киява, кува мода каворь ланга, Паксяпес, курок маризе Катянзо вечкевиця вайтельненть.</txt>
<trEng></trEng></sent>
<sent><txt>Алкукскак, тейтерезэ корты кодамо-бути цёра марто.</txt>
<trEng></trEng></sent></p>
<p><sent><txt>― Тон вечкат киньгак?</txt>
<trEng></trEng></sent></p>
<p><sent><txt>― Авань вечкса, Нужань Танянь.</txt>
<trEng></trEng></sent></p>
<p><sent><txt>― Ревень вайгеленть.</txt>
<trEng></trEng></sent></p>
<p><sent><txt>― Ялатеке сон ялгам ды пек монень вечкеви.</txt>
<trEng></trEng></sent></p>
<p><sent><txt>― Мон истя кевкстнян эйсэть.</txt>
<trEng></trEng></sent>
<sent><txt>Катя, цёрадо.</txt>
<trEng></trEng></sent>
<sent><txt>Кинь вечксак Нал велень весемеде парт алятнень ютксто?</txt>
<trEng></trEng></sent></p>
<p><sent><txt>― Васняяк тетянь, мейле бодянь...</txt>
<trEng></trEng></sent></p>
<p><sent><txt>― А чарькодят: од цёратнень эйстэ ки тусь тонь мельс?</txt>
<trEng></trEng></sent></p>
<p><sent><txt>― Ах, оно мезде тон.</txt>
<trEng></trEng></sent></p>
<p><sent><txt>― Да, да, седе самай.</txt>
<trEng></trEng></sent></p>
<p><sent><txt>― Тельня каинек чувтсо Таня марто Нужань кавтаськетнень.</txt>
<trEng></trEng></sent></p>
<p><sent><txt>― Лиякс меремс, Танянь братонзо.</txt>
<trEng></trEng></sent></p>
<p><sent><txt>― Тунь аволь.</txt>
<trEng></trEng></sent>
<sent><txt>Аваст, келя, та-кодамо графиня.</txt>
<trEng></trEng></sent>
<sent><txt>Сынь ансяк трянь эйкакшт.</txt>
<trEng></trEng></sent></p>
<p><sent><txt>― Оно кодамо тевесь.</txt>
<trEng></trEng></sent>
<sent><txt>А содылинь.</txt>
<trEng></trEng></sent>
<sent><txt>Васенцеде марян истямо покш тюнихадонть...</txt>
<trEng></trEng></sent>
<sent><txt>Каинк чувтсо ды кинень эйстэст ки сатотсь?</txt>
<trEng></trEng></sent></p>
<p><sent><txt>― Монень Витя, ды пек а смеиця цёрась.</txt>
<trEng></trEng></sent>
<sent><txt>Васодеви мартон, лекси кувакасто ды чатьмони, мерят курксонзо моцюдалкст.</txt>
<trEng></trEng></sent>
<sent><txt>Лиясто жо каркс цёконзо сэвтни, теке порни сурсонзо.</txt>
<trEng></trEng></sent>
<sent><txt>Ды мик сельмезэньгак те шкас вестькак эзь варштне.</txt>
<trEng></trEng></sent>
<sent><txt>Нать, визди...</txt>
<trEng></trEng></sent></p>
<p><sent><txt>― Тон ансяк смелт вечкат?</txt>
<trEng></trEng></sent></p>
<page>((KutoA1976-0089))</page>
<p><sent><txt>― Эно.</txt>
<trEng></trEng></sent></p>
<p><sent><txt>― Моньгак ловат а смеицякс.</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Тондеть истя пежеть меремс.</txt>
<trEng></trEng></sent>
<sent><txt>Киштемеяк течи лиснить мартон, ― мельдень эзить пеле...</txt>
<trEng></trEng></sent></p>
<p><sent><txt>― Ды ней ловат эйсэнь нахалкс? Виськстэмекс?</txt>
<trEng></trEng></sent></p>
<p><sent><txt>― Мекс? Пенч песэ хоть ансяк, виськс макссь тонеть пазось.</txt>
<trEng></trEng></sent>
<sent><txt>Чияк сеньтак стувтник: эциксэлить паламон.</txt>
<trEng></trEng></sent></p>
<p><sent><txt>― Иля кортаяк: нерькстымик мокшнасо пей ланга.</txt>
<trEng></trEng></sent></p>
<p><sent><txt>― Нать, а шкасто ды, паряк, а козонь эряви венстник нереть.</txt>
<trEng></trEng></sent></p>
<p><sent><txt>― Обуцясь тонь аламодо стака.</txt>
<trEng></trEng></sent></p>
<p><sent><txt>― Кантлемс монстень.</txt>
<trEng></trEng></sent></p>
<p><sent><txt>Якстере чарыкс кеверсь виренть экшстэ пешксе ков, Борько марто Катят кармасть неявомо Валдаень орта лангсто.</txt>
<trEng></trEng></sent></p>
<p><sent><txt>― Да, савтови тень омбоцеде снартомс.</txt>
<trEng></trEng></sent></p>
<p><sent><txt>― Мезенть?</txt>
<trEng></trEng></sent></p>
<p><sent><txt>― Паламот.</txt>
<trEng></trEng></sent></p>
<p><sent><txt>― Кинень жаль, бути кургот апак поркса.</txt>
<trEng></trEng></sent></p>
<p><sent><txt>Борько венстинзе кедензэ те вельть аксун од тейтеренть кутмордамо.</txt>
<trEng></trEng></sent></p>
<p><sent><txt>― Катя, кудов! ― ранкстась Марка.</txt>
<trEng></trEng></sent></p>
<p><sent><txt>Тейтересь, теке нуласо нардавсь тосто, тетянзо мельга тусь.</txt>
<trEng></trEng></sent>
<sent><txt>Кадовсь пайстомо пря Борько.</txt>
<trEng></trEng></sent>
<sent><txt>Новольсть кедензэ кавто сёлмос.</txt>
<trEng></trEng></sent>
<sent><txt>Лиссь кудост омбоце пельксстэ Таня ды тошкстась цёрантень, ревень вайгеленть а невтемга:</txt>
<trEng></trEng></sent></p>
<p><sent><txt>― Ялгам ваксстот умок тусь?</txt>
<trEng></trEng></sent></p>
<p><sent><txt>― Ансяк.</txt>
<trEng></trEng></sent>
<sent><txt>Палыксэлия, да се бедась ― кутмордамонзояк эзинь кенере ― тердизе тетязо.</txt>
<trEng></trEng></sent>
<sent><txt>Теде икеле терявтния истя тееме ― цяпадимим витьстэ тюрянь нильнемкатнень ланга.</txt>
<trEng></trEng></sent></p>
<p><sent><txt>― Я, да тон уш, нать, мелезэнзэ туить: лиятнень истяня баловамонть кисэ чави мик пиле юрга.</txt>
<trEng></trEng></sent></p>
<p><sent><txt>― Ну, мон од тейтернень эсь прям аволия максо чавомс.</txt>
<trEng></trEng></sent></p>
<p><sent><txt>― Катя тонь кондят каль сезьгант кавто сэски.</txt>
<trEng></trEng></sent></p>
<p><sent><txt>― Неужели сон мондень виев?</txt>
<trEng></trEng></sent></p>
<p><sent><txt>― А то аволь.</txt>
<trEng></trEng></sent>
<sent><txt>А ськирдави телазо, мерят кевень.</txt>
<trEng></trEng></sent>
<sent><txt>Ды бойкаяк сон.</txt>
<trEng></trEng></sent>
<sent><txt>Весть монсь неия, кода теке ведьма, ливтясь рысак лангсо ласте ды лишменть кирдсь ансяк сивечерде.</txt>
<trEng></trEng></sent></p>
<page>((KutoA1976-0090))</page>
<p><sent><txt>Се жо шкастонть, кудов молемстэ, кортнесь Латкаень Марка ды Катя:</txt>
<trEng></trEng></sent></p>
<p><sent><txt>― Виськстэме, ― мерсь тейтеренстэнь Марка, ― мик Паксяпев яксят яла цёра марто вастнеме...</txt>
<trEng></trEng></sent></p>
<p><sent><txt>― Таняяк а седе чуросто сакшны монень.</txt>
<trEng></trEng></sent>
<sent><txt>Борьконь марто кортамо лотксинь ансяк сонзэ вакска ютамсто.</txt>
<trEng></trEng></sent></p>
<p><sent><txt>― Сенень а макстадызь, ― илязо пансеяк мельгат.</txt>
<trEng></trEng></sent> </p>
<p><sent><txt>― Одирьвакс мон ладязян уш...</txt>
<trEng></trEng></sent></p>
<p><sent><txt>― Кинень?</txt>
<trEng></trEng></sent></p>
<p><sent><txt>― Христоонэнь.</txt>
<trEng></trEng></sent></p>
<p><sent><txt>― Мезть лавгат?</txt>
<trEng></trEng></sent></p>
<p><sent><txt>― Алкукс кортан.</txt>
<trEng></trEng></sent>
<sent><txt>Бодям ламоксть кортнесь: алтазян мон умок.</txt>
<trEng></trEng></sent>
<sent><txt>Максамам Байха веленть вакссо тейтерь-авань манастырьс...</txt>
<trEng></trEng></sent></p>
<p><sent><txt>― Мелезэнзэ паро ули, бути молят, ансяк иля соглася.</txt>
<trEng></trEng></sent></p>
<p><sent><txt>― Мон уш вал максынь.</txt>
<trEng></trEng></sent>
<sent><txt>Молян.</txt>
<trEng></trEng></sent>
<sent><txt>Эрязь-аштезь, игуменьякс лисян, зярдо кулы мать Августина, монь ине патям.</txt>
<trEng></trEng></sent>
<sent><txt>Бодям улко тень мерсь: « А лиси истя, сельгемак витьстэ сельмс».</txt>
<trEng></trEng></sent></p>
<p><sent><txt>Одлинейстэнть, кудов ютамсто, велявтсть эсест пиренть пачк.</txt>
<trEng></trEng></sent>
<sent><txt>Пешксе ковось, мерят, колдовизе садост, кармавтызе чатьмонеме, секс ансяк пек чуросто, прок удомань пачк, тошксты чувто.</txt>
<trEng></trEng></sent>
<sent><txt>Росась, теке солавтозь валдо сиясо, валызе нувсиця тикшенть.</txt>
<trEng></trEng></sent></p>
<p><sent><txt>Катя, кардазонь удалце кенкшенть нежедемадо мейле, тусь мадеме кардо прясо коське тикше лангс.</txt>
<trEng></trEng></sent>
<sent><txt>Марка юкстнесь кардаз ёно кустема песэ ды кудов совась пильге сур лангсо.</txt>
<trEng></trEng></sent>
<sent><txt>Ялатеке маризе тетязо.</txt>
<trEng></trEng></sent></p>
<p><sent><txt>― Тейтереть муевсь?</txt>
<trEng></trEng></sent></p>
<p><sent><txt>― Ветия, тетяй.</txt>
<trEng></trEng></sent></p>
<p><sent><txt>― Валдай Борько вакссоль?</txt>
<trEng></trEng></sent></p>
<p><sent><txt>― Да.</txt>
<trEng></trEng></sent></p>
<p><sent><txt>― Се тусь тетякс.</txt>
<trEng></trEng></sent>
<sent><txt>Тюсозояк истямо жо, сэрезэяк...</txt>
<trEng></trEng></sent>
<sent><txt>Валске Наво атя кармавтсь Марканень:</txt>
<trEng></trEng></sent></p>
<p><sent><txt>― Эрь, азё Катянь ускомо.</txt>
<trEng></trEng></sent></p>
<p><sent><txt>― Ков?</txt>
<trEng></trEng></sent></p>
<p><sent><txt>― Ёвтан эсензэ пингстэ.</txt>
<trEng></trEng></sent>
<sent><txt>Чийть васня пувтамонзо.</txt>
<trEng></trEng></sent></p>
<p><sent><txt>Цёразо лиссь.</txt>
<trEng></trEng></sent>
<sent><txt>Ненько каясь тейтаренть кисэ вал:</txt>
<trEng></trEng></sent></p>
<p><sent><txt>― Нуцькат нуи бойкасто ды ваньксстэ.</txt>
<trEng></trEng></sent></p>
<p><sent><txt>― Содан.</txt>
<trEng></trEng></sent>
<sent><txt>Монськак теде ламоксть арсинь, ансяк пежетесь пек малаванзо яки.</txt>
<trEng></trEng></sent>
<sent><txt>Нуемадо мекевс кадомс эряволь, да пелян, урьва, мейле позда ули.</txt>
<trEng></trEng></sent></p>
<page>((KutoA1976-0091))</page>
<p><sent><txt>― Ды Катя, чей, аволь вишкине.</txt>
<trEng></trEng></sent></p>
<p><sent><txt>― Да, кемат а кемат, покш.</txt>
<trEng></trEng></sent>
<sent><txt>Пора сонзэ ускомс патянень.</txt>
<trEng></trEng></sent></p>
<p><sent><txt>― Жаль маряви.</txt>
<trEng></trEng></sent></p>
<p><sent><txt>― Пазось максы тенек часия тень кисэ.</txt>
<trEng></trEng></sent>
<sent><txt>Катя, кудов совамодонзо икеле, кардаз лисьма лангсо шлясь.</txt>
<trEng></trEng></sent>
<sent><txt>Чамаванзо, прок повт, новольсть ведь петнявкст.</txt>
<trEng></trEng></sent>
<sent><txt>Роса потсо цецякс неявсь аванстэнь од тейтересь.</txt>
<trEng></trEng></sent>
<sent><txt>Кармась вечкевеме тензэ кода-бути седеяк пек.</txt>
<trEng></trEng></sent>
<sent><txt>Потмо валонзо кунсолыцякс ульнесь.</txt>
<trEng></trEng></sent></p>
<p><sent><txt>― Марка, тон экшензэ пачк сыргат Катянь ускомо тейтерь-авань манастырев, зярс ютко.</txt>
<trEng></trEng></sent>
<sent><txt>Мейле савтови ломанде икеле лисемс, кода мерить, штакс кенерезь розенек нуеме.</txt>
<trEng></trEng></sent>
<sent><txt>Кавксо чить улят ки лангсо: ниле ― тов, ниле ― мекев.</txt>
<trEng></trEng></sent>
<sent><txt>Ды пек иля пане лишменть...</txt>
<trEng></trEng></sent></p>
<p><sent><txt>― Паряк, а молемскак.</txt>
<trEng></trEng></sent></p>
<p><sent><txt>Наво атя каизе вить пильгензэ кершенть лангс ды отвечась цёранстэнь:</txt>
<trEng></trEng></sent></p>
<p><sent><txt>― Валот а почт, а солодт ― видечиденть васолот.</txt>
<trEng></trEng></sent>
<sent><txt>Иля бизнэ тесэ, прок пицька жоробкасо карво.</txt>
<trEng></trEng></sent>
<sent><txt>Монь эйсэ шайтян уды, бути пувтасак, парс а панжат...</txt>
<trEng></trEng></sent></p>
<p><sent><txt>― Мон мерян ансяк, а лиси Катясто манашка.</txt>
<trEng></trEng></sent></p>
<p><sent><txt>― Се тевесь пазонь.</txt>
<trEng></trEng></sent></p>
<p><sent><txt>Молезевсть кашт.</txt>
<trEng></trEng></sent>
<sent><txt>Ушосо палисадникстэнть комсесть икельце кудонть вальмас эрьва кодат мазыстэ цветиця мальват.</txt>
<trEng></trEng></sent></p>
<p><sent><txt>― Ка-адки починять, обручи набива-а-ать! ― рангстась цёрань вайгель вальмалдо.</txt>
<trEng></trEng></sent></p>
<p><sent><txt>― Налт кургозонзо познаст: кода пижни, ― моткодезевсь кудазорось.</txt>
<trEng></trEng></sent></p>
<p><sent><txt>Марка назойстэ пшкадсь таго:</txt>
<trEng></trEng></sent></p>
<p><sent><txt>― Тейтерь а маштови кувать кирдемс, максомс Катянь эряволь бу мирденень...</txt>
<trEng></trEng></sent></p>
<p><sent><txt>― Лоткак! ― пижакадсь Наво атя.</txt>
<trEng></trEng></sent>
<sent><txt>― Эрь, эно тонсь, нуцькам, ёвтык тенек мелеть: кунсолосамак монь или карматано седе товгак сёвномо ды спорямо?</txt>
<trEng></trEng></sent></p>
<p><sent><txt>Нусмакадозь, арсезевсь Катя: ― « Кармакшнось мельс туеме тень мазый, бойка ды смел аля ― Валдай Борько.</txt>
<trEng></trEng></sent>
<sent><txt>Сельмеизэ сэнть, пейдицят, ванькст, мерят Аника Северьяновичень кедь кирьгасо часкетне.</txt>
<trEng></trEng></sent>
<sent><txt>Сынст ашост алкукс, теке циферблатт: минутань раужо тешкокетне, прок сельме понанзо.</txt>
<trEng></trEng></sent>
<sent><txt>Ды сельмтне неть, якамстост, марявить тожо тикнить.</txt>
<trEng></trEng></sent>
<sent><txt>Мекс икеле сон эзь са? Паряк, педяволь эзэзэнзэ лембе седеем ды кирьвазевель яла касыця толнэкс.</txt>
<trEng></trEng></sent>
<page>((KutoA1976-0092))</page>
<sent><txt>Кодаткак пиземеть ды вармат аволизь мацте зярдояк.</txt>
<trEng></trEng></sent>
<sent><txt>А ней минек вейкенек-вейкенек мельс туемась ёми, теке покш ки чиресэ чиньжарамо».</txt>
<trEng></trEng></sent></p>
<p><sent><txt>― Мекс а отвечат? ― кевкстизе кежейстэ бодязо.</txt>
<trEng></trEng></sent></p>
<p><sent><txt>― Мон мелеть а синтьса, ― мерсь тензэ Катя.</txt>
<trEng></trEng></sent>
<sent><txt>― Кунсолотан.</txt>
<trEng></trEng></sent></p>
<p><sent><txt>Завторкамстост кияк эзь ёвта ве валгак.</txt>
<trEng></trEng></sent>
<sent><txt>Мейле Марка пурнась-сэрмясь.</txt>
<trEng></trEng></sent>
<sent><txt>Наво атя кардайс лиссь кильдеме-поводеме.</txt>
<trEng></trEng></sent>
<sent><txt>Катя се шкане тусь стирест марто простямо.</txt>
<trEng></trEng></sent>
<sent><txt>Сезсь вете-кото пиже куярт, мейле сюконясь эрьва пандянть пес.</txt>
<trEng></trEng></sent>
<sent><txt>Чурькаст пиже толгатне, мерят, авардсть.</txt>
<trEng></trEng></sent>
<sent><txt>Простницясь кутморинзе-палсинзе сехте маласо кавто умаридатненьгак.</txt>
<trEng></trEng></sent>
<sent><txt>Сынст прястояк петнясь лангозонзо, прок сельме ведь, валскень роса.</txt>
<trEng></trEng></sent>
<sent><txt>Цецятнеяк тензэ сюконякшность а смеицякс, тошкасть: « Кочкак юткстонок мельс туицят».</txt>
<trEng></trEng></sent>
<sent><txt>Од тейтересь кодась эйстэст вельть мазый каштаз ды путызе прязонзо.</txt>
<trEng></trEng></sent></p>
<p><sent><txt>Баславамодонзо мейле Тася баба, сельведензэ нартнезь, арсезевсь: « А стяко, нать, ломанть кортнекшнить: Од укшторнэсь мендяви, сыресь адсяк синдеви.</txt>
<trEng></trEng></sent>
<sent><txt>Согласясь...»</txt>
<trEng></trEng></sent></p>
<p><sent><txt>― Лембе мештинем, зоря тештинем, ― ниреждезь мерсь тейтеренстэнь Ненько.</txt>
<trEng></trEng></sent>
<sent><txt>― Паряк, аволь мельсэ молят?</txt>
<trEng></trEng></sent></p>
<p><sent><txt>Катя чувтомсь.</txt>
<trEng></trEng></sent>
<sent><txt>Чамазо кевензась.</txt>
<trEng></trEng></sent>
<sent><txt>Од тейтересь арсесь: « Вана саемс ды витьстэ кудазоронть сельмс меремс: хоть лапшакс керсемизь, а молян...</txt>
<trEng></trEng></sent>
<sent><txt>Арась, вечкевиця бодей, мелеть ванса, корот кирдьса, сиянь сакалнэм».</txt>
<trEng></trEng></sent></p>
<p><sent><txt>― Лоткак, ― чирьстэ варштазь, мерсь урьванзо важдамсто, Наво атя.</txt>
<trEng></trEng></sent>
<sent><txt>― Тельня, мельсэдк ашти, сакшнось тенек патям.</txt>
<trEng></trEng></sent>
<sent><txt>Зярдо теде кортнинек, сон алтась, Катянь васня, зярс мелезэ, кармить кирдеме рясофорнойкс.</txt>
<trEng></trEng></sent></p>
<p><sent><txt>― Тон эно эрзякс ёвтык, атя.</txt>
<trEng></trEng></sent></p>
<p><sent><txt>― Карми кантнеме ряса ды клобук.</txt>
<trEng></trEng></sent></p>
<p><sent><txt>― Неть мезть истят?</txt>
<trEng></trEng></sent></p>
<p><sent><txt>― Рясась ― лангс оршамка, клобукось ― пряс путнема пангонь кондямо, сон ансяк раужо...</txt>
<trEng></trEng></sent>
<sent><txt>Катянь, мелензэ самс, а нарасызь.</txt>
<trEng></trEng></sent></p>
<p><sent><txt>― Я, нарситькак тосо тейтерь-аватнень?</txt>
<trEng></trEng></sent></p>
<p><sent><txt>― Зярдо эряви, нарсить.</txt>
<trEng></trEng></sent></p>
<p><sent><txt>― Кода? Солдатке яли тенякс...</txt>
<trEng></trEng></sent>
<sent><txt>ревекс?</txt>
<trEng></trEng></sent></p>
<page>((KutoA1976-0093))</page>
<p><sent><txt>― Лоткак, эрзява, тон лавгамодо.</txt>
<trEng></trEng></sent>
<sent><txt>Пежетьс иля сова.</txt>
<trEng></trEng></sent> </p>
<p><sent><txt>Деданзо ды бабанзо истяня кортамо шкасто Катя кутморясь-палсесь, простнесь аванзо марто.</txt>
<trEng></trEng></sent>
<sent><txt>Ненько чавсь кедензэ козонь понгсь, укстнесь ниреждемстэнзэ ды котнось, прок сараз:</txt>
<trEng></trEng></sent></p>
<p><sent><txt>― Ох, седей лопинем, ванькс оймень ойминем, вай, лембе сяткинем, живстэ кандолазс путан эйсэть.</txt>
<trEng></trEng></sent>
<sent><txt>Неушто вере пазонтень алкукс эряви тонь од шкат пужовтомс манастырьсэ?</txt>
<trEng></trEng></sent></p>
<p><sent><txt>― Пандя теть пракшномс, урьва, ― нарошна казямосто пшкадсь тензэ Наво атя.</txt>
<trEng></trEng></sent>
<sent><txt>― Тейтереть ангелэнь ванькстэ ванькс чине ары.</txt>
<trEng></trEng></sent>
<sent><txt>Те весе парс ули.</txt>
<trEng></trEng></sent>
<sent><txt>Мейле кармат пасиба тень мернеме.</txt>
<trEng></trEng></sent>
<sent><txt>Мон берянь эзинь арсекшне теть вестькак.</txt>
<trEng></trEng></sent></p>
<p><sent><txt>Ненько лоткась лырнэмадо ды Наво атяньгак турванзо соракадсть, нуцьканть паламсто.</txt>
<trEng></trEng></sent></p>
<p><sent><txt>Марка ды Катя тусть.</txt>
<trEng></trEng></sent></p></chap>
<chap><chapNo>5</chapNo>
<p><sent><txt>Зярдо пачкодсть Нужань од кудонть каршо, Нал веленть кадыцясь мерсь:</txt>
<trEng></trEng></sent></p>
<p><sent><txt>― Тетяй, лоткавтык аламос лишменть.</txt>
<trEng></trEng></sent>
<sent><txt>Валган Лидань лисьма ведте корштамо ды ялган марто простямо.</txt>
<trEng></trEng></sent></p>
<p><sent><txt>Таня нимилявкс ливтясь кудосто ды кутмордызе ялганзо.</txt>
<trEng></trEng></sent></p>
<p><sent><txt>― Манастырев, нать, истя туят? ― меревсь Нужаньсесь.</txt>
<trEng></trEng></sent></p>
<p><sent><txt>― Да, Таня, мартот вастовинек остатка раз, ― отвечась Латкаенсеськак.</txt>
<trEng></trEng></sent>
<sent><txt>― Тонеть казьса тейтерьксчим.</txt>
<trEng></trEng></sent>
<sent><txt>Ды кармась урнеме:</txt>
<trEng></trEng></sent></p>
<p><sent><txt>Боярава ялгинем,</txt>
<trEng></trEng></sent></p>
<p><sent><txt>Азорава оинем,</txt>
<trEng></trEng></sent></p>
<p><sent><txt>Ладинек минь однэстэ,</txt>
<trEng></trEng></sent></p>
<p><sent><txt>Ве мельс прынек пижестэ.</txt>
<trEng></trEng></sent></p>
<p><sent><txt>Ве сускомсто ярснинек,</txt>
<trEng></trEng></sent></p>
<p><sent><txt>Ве коморсто симнинек.</txt>
<trEng></trEng></sent></p>
<p><sent><txt>Ве лазнэ лангс маднинек.</txt>
<trEng></trEng></sent></p>
<p><sent><txt>Ве нуласо вельтнинек.</txt>
<trEng></trEng></sent></p>
<p><sent><txt>Истят ладнойть ульнинек,</txt>
<trEng></trEng></sent></p>
<p><sent><txt>Истя ве валс кунтнинек.</txt>
<trEng></trEng></sent></p>
<p><sent><txt>А ней вана тейтерьксчим,</txt>
<trEng></trEng></sent></p>
<p><sent><txt>Весёлаксчим, оляксчим </txt>
<trEng></trEng></sent></p>
<p><sent><txt>Вадря казнекс примика,</txt>
<trEng></trEng></sent></p>
<p><sent><txt>Ялгакс-оякс ловика...</txt>
<trEng></trEng></sent></p>
<p><sent><txt>Туицясь юксизе пуло пестэнзэ мазый кисточканзо ды максызе кадовицянтень, а се сюлмась ялганзо прячерень кодавксонть пес розовой лента ды тошкстась:</txt>
<trEng></trEng></sent></p>
<p><sent><txt>― Истямо жо вейкеть улезэ кить.</txt>
<trEng></trEng></sent>
<page>((KutoA1976-0094))</page>
<sent><txt>Ней мон мартонзо яван.</txt>
<trEng></trEng></sent></p>
<p><sent><txt>Вереть-алот ульцява </txt>
<trEng></trEng></sent></p>
<p><sent><txt>Тонсеть марто якавтык.</txt>
<trEng></trEng></sent></p>
<p><sent><txt>Нусмакады ― ракавтык.</txt>
<trEng></trEng></sent></p>
<p><sent><txt>Карми ризнэзь аштеме ―</txt>
<trEng></trEng></sent></p>
<p><sent><txt>Таргик мартот киштеме,</txt>
<trEng></trEng></sent></p>
<p><sent><txt>Карми мелявксос прамо</txt>
<trEng></trEng></sent></p>
<p><sent><txt>Серьгедевтико...</txt>
<trEng></trEng></sent>
<sent><txt>
Катя урнесь истя сельведензэ пачк, ялганзо кутмордазь.</txt>
<trEng></trEng></sent>
<sent><txt>Авардсть кавонест.</txt>
<trEng></trEng></sent>
<sent><txt>Марка учось, учось ― нельгизе тейтерензэ Танянь беремстонть вийсэ, ветизе лисьмантень ды таргась тензэ бадьясо свежа ведь.</txt>
<trEng></trEng></sent></p>
<p><sent><txt>― Эрь, эно симть, ― кармавтсь Катянень.</txt>
<trEng></trEng></sent>
<sent><txt>Од тейтересь корштась колмошкаксть, аламодо шлинзе сельведтнеде сянгордыця сельмензэ, нардьинзе викшнезь ожанзо песэ ды озась крандайс.</txt>
<trEng></trEng></sent>
<sent><txt>Марка риштизе пек справна буланоенть.</txt>
<trEng></trEng></sent>
<sent><txt>Мельгаст кепететсь тусто пуль.</txt>
<trEng></trEng></sent></p>
<p><sent><txt>Велесь Катянь икельде теке потась.</txt>
<trEng></trEng></sent>
<sent><txt>Кись крандазонть алдо таргавсь, ацавсь куловонь ведьс нерьксезь ашо коцтокс.</txt>
<trEng></trEng></sent>
<sent><txt>Теке судонь пачк нернесть покш кинть кавто чиретнева уське шалмантне.</txt>
<trEng></trEng></sent></p>
<p><sent><txt>― Кува тонь ускомс ошов: алга или верьга?</txt>
<trEng></trEng></sent></p>
<p><sent><txt>― Алга.</txt>
<trEng></trEng></sent></p>
<p><sent><txt>― Паряк, ули мелеть велявтомс? ― кевкстизе тейтерензэ Марка.</txt>
<trEng></trEng></sent>
<sent><txt>― Мурдан мельспаросо.</txt>
<trEng></trEng></sent></p>
<p><sent><txt>― Панть икелев, ― отвечась Катязо.</txt>
<trEng></trEng></sent></p>
<p><sent><txt>― Монень ялатеке, ансяк жаль маряват.</txt>
<trEng></trEng></sent>
<sent><txt>Кодами манашка тон улят.</txt>
<trEng></trEng></sent>
<sent><txt>Лисемаль бу теть Нал велесэ киньгак экшс мирденень.</txt>
<trEng></trEng></sent></p>
<p><sent><txt>― Монь женихесь, тетяйкай, менельсэ.</txt>
<trEng></trEng></sent></p>
<p><sent><txt>― Мастор лангсояк мельгат ламо цёрат пансесть.</txt>
<trEng></trEng></sent>
<sent><txt>Ялгат марто простямстоткак рединь авардсть, лангозот ваномсто, кавто.</txt>
<trEng></trEng></sent>
<sent><txt>Вейкесь Нужань Витя.</txt>
<trEng></trEng></sent>
<sent><txt>Се садбиресэль.</txt>
<trEng></trEng></sent>
<sent><txt>Омбоцесь Валдай Борько.</txt>
<trEng></trEng></sent>
<sent><txt>Кардайсэль...</txt>
<trEng></trEng></sent>
<sent><txt>Ожо пуло нармушкась эзь понго тенст ― вакскаст ливтясь.</txt>
<trEng></trEng></sent>
<sent><txt>А жальтькак теть? Паряк, алкукс мурдатано кудов?</txt>
<trEng></trEng></sent></p>
<p><sent><txt>― Иля згиля.</txt>
<trEng></trEng></sent>
<sent><txt>Монень уш истякак стака.</txt>
<trEng></trEng></sent></p>
<p><sent><txt>― Шождыне ли сезевемс чачома велестэ.</txt>
<trEng></trEng></sent>
<sent><txt>Секс мерян, адя велявттано мекев...</txt>
<trEng></trEng></sent></p>
<p><sent><txt>― Иля сова пежетьс, тетяй.</txt>
<trEng></trEng></sent>
<sent><txt>Риштик таго лишменть.</txt>
<trEng></trEng></sent>
<sent><txt>Вакска ютасынек седе курок Мурзанть.</txt>
<trEng></trEng></sent></p>
<p><sent><txt>― Карахтерэть, маряви, кшнинь.</txt>
<trEng></trEng></sent>
<sent><txt>Ансяк иля оргоде мейле манастырьстэнть.</txt>
<trEng></trEng></sent></p>
<p><sent><txt>― А оргодян.</txt>
<trEng></trEng></sent>
<sent><txt>Иля мелявто пек...</txt>
<trEng></trEng></sent></p>
<p><sent><txt>― А мелявтан.</txt>
<trEng></trEng></sent>
<sent><txt>Мик радован, оргодяткак.</txt>
<trEng></trEng></sent>
<sent><txt>Тосонь мельсапаротне ды покордавоматне тонеть а кирдевить.</txt>
<trEng></trEng></sent>
<sent><txt>Кольневтезят.</txt>
<trEng></trEng></sent></p>
<page>((KutoA1976-0095))</page>
<p><sent><txt>― Кодаяк уш цидярдан.</txt>
<trEng></trEng></sent>
<sent><txt>Ды се манастырьсэнть мон ульнинь инжекс ламоксть.</txt>
<trEng></trEng></sent>
<sent><txt>Мельсэнь ашти вадрясто: тосояк ломанть, ансяк оршазь лиякс.</txt>
<trEng></trEng></sent>
<sent><txt>Кода эрить манахт-манашкат, книгаткак седе ловнынь байтяк.</txt>
<trEng></trEng></sent>
<sent><txt>Тонсеть уцяскадот а оргодят ковгак.</txt>
<trEng></trEng></sent>
<sent><txt>Сасатанзат.</txt>
<trEng></trEng></sent></p>
<p><sent><txt>― Уцяскась эрсекшни дураккекскак.</txt>
<trEng></trEng></sent>
<sent><txt>Можна манямс.</txt>
<trEng></trEng></sent></p>
<p><sent><txt>― Снартык манямонзо, бути превейкс ловат эсь прят.</txt>
<trEng></trEng></sent></p>
<p><sent><txt>― Ознок.</txt>
<trEng></trEng></sent>
<sent><txt>Паряк, лиси тевем...</txt>
<trEng></trEng></sent></p>
<p><sent><txt>Виресь ютавсь.</txt>
<trEng></trEng></sent>
<sent><txt>Чиналксема пандонть прок экшелясь чипаесь.</txt>
<trEng></trEng></sent></p>
<p><sent><txt>« Я, прощай, кордон, ― мерсь Катя цють а марявозь.</txt>
<trEng></trEng></sent>
<sent><txt>― Ламоксть ютнинь вакскат».</txt>
<trEng></trEng></sent></p>
<p><sent><txt>Валскень экше вармась токшесь, вадяшкавтнесь чаманзо, мерят, эйкакш вишка кедь лапасо.</txt>
<trEng></trEng></sent></p>
<p><sent><txt>Пиже виренть ашо пушавксокс кармась неявомо Сурась.</txt>
<trEng></trEng></sent>
<sent><txt>Ланганзо пачк неиця шождыне кружалакс ламбавтовсь варманть мельга срадомо кармиця туманось.</txt>
<trEng></trEng></sent></p>
<p><sent><txt>« Истя, нать, удомсто стякшны боярава», ― арсезевсь од тейтересь.</txt>
<trEng></trEng></sent></p>
<p><sent><txt>― Но, шлабадай! ― пансь лишменть Марка.</txt>
<trEng></trEng></sent>
<sent><txt>Чись нусмакадсь.</txt>
<trEng></trEng></sent>
<sent><txt>Менелесь потморгадсь.</txt>
<trEng></trEng></sent>
<sent><txt>Пиземе тусь.</txt>
<trEng></trEng></sent></p>
<p><sent><txt>Раужо дубсо теезь кеденть, конась ацазель алтаст, савтовсь ламбавтомс.</txt>
<trEng></trEng></sent>
<sent><txt>Пиземе петнявкстнэ, теке гармониянь ламо лада ланга бойка сурт, якасть копачавт пряст велькска.</txt>
<trEng></trEng></sent>
<sent><txt>Сынст вельтямо пельсэнть ашолдсть нилешка варинеть.</txt>
<trEng></trEng></sent>
<sent><txt>Кавто-колмо струясо нолдасть ланго зост ведь.</txt>
<trEng></trEng></sent>
<sent><txt>Эзь вечкеве се тенст.</txt>
<trEng></trEng></sent>
<sent><txt>Марка музгордсь:</txt>
<trEng></trEng></sent></p>
<p><sent><txt>― Пиземесь теке паро питнеде сиведсь минек начтомо.</txt>
<trEng></trEng></sent></p>
<p><sent><txt>― Иля кортаяк.</txt>
<trEng></trEng></sent>
<sent><txt>Мерят икеле шкась тензэ арасель ды мейле а ули.</txt>
<trEng></trEng></sent></p>
<p><sent><txt>― Нать, алужот винадо симиця.</txt>
<trEng></trEng></sent></p>
<p><sent><txt>― Сон араськак монь.</txt>
<trEng></trEng></sent></p>
<p><sent><txt>― Эте.</txt>
<trEng></trEng></sent>
<sent><txt>Кинь вакссто жо серьгедитинь ульцясто веть? Мон валонкак натой маринь.</txt>
<trEng></trEng></sent></p>
<p><sent><txt>― Марязь валось ― аволь салазь.</txt>
<trEng></trEng></sent></p>
<p><sent><txt>Явлей велестэнть лисемадост мейле кись тусь овсе Суранть вакска ды ватракштнэ марявсть истя гайтевстэ ватордсть, мерят, эсест покш промкссо вейке-вейке лангс пижнесть.</txt>
<trEng></trEng></sent></p>
<p><sent><txt>― Пиземеденть а пелить, ― пшкадсь Катя.</txt>
<trEng></trEng></sent></p>
<page>((KutoA1976-0096))</page>
<p><sent><txt>― Тонь лангсо сынь ракить.</txt>
<trEng></trEng></sent>
<sent><txt>Эрить хоть весе кепе-штапо, рудазсо ды ведьсэ, ― ялатеке пряст а усковтыть васоло манастырев.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Бажить эрямо кода тон.</txt>
<trEng></trEng></sent></p>
<p><sent><txt>― Несынек мейле ― ки маняви.</txt>
<trEng></trEng></sent></p>
<p><sent><txt>Явлеень томбале вирьганть молемстэст, начко пиже куротне, прок лотксесть ки максомо, валост кунсоломо ды мельгаст, комсевезь, ваномо.</txt>
<trEng></trEng></sent>
<sent><txt>Ратор ошонть песэ вейке пиренть вакска ютамстост, Катя редясь, кода авардсь валдо чинть эйстэ явозь мазыстэ цветиця чиньжарамо.</txt>
<trEng></trEng></sent></p>
<p><sent><txt>Кармасть неявомо Од велень валгонь кудонть васолдо сэняждыця крыльцянзо мазыстэ тоцязь балясатне.</txt>
<trEng></trEng></sent>
<sent><txt>Дворнянть азорозо, раужо цёцяня сакало Воронков, келес панжизе тенст ортанзо, каизе картузонзо ды, сюконямодонзо мейле, мерсь инжетненень:</txt>
<trEng></trEng></sent></p>
<p><sent><txt>― Добро пожаловать.</txt>
<trEng></trEng></sent></p>
<p><sent><txt>― Пасиба, Мирослав Ермилыч.</txt>
<trEng></trEng></sent></p>
<p><sent><txt>― Пазось эзимим обидя: байтяк.</txt>
<trEng></trEng></sent></p>
<p><sent><txt>Чокшне Катя клисекшнесь кардаз ено кустембряс юкстнеме ды марясь, кода кайсететсть пандо прясто, Ратор ошонь салстонть, музыка.</txt>
<trEng></trEng></sent>
<sent><txt>Седясть нусманя вальс.</txt>
<trEng></trEng></sent>
<sent><txt>Од тейтеренть седеезэ таго кармась чулксетеме.</txt>
<trEng></trEng></sent></p>
<p><sent><txt>Омбоце чись ульнесь экше, колмоцесь вельть маней.</txt>
<trEng></trEng></sent>
<sent><txt>Марка марто Катянь меленть мольстициякс пек цирнесть пакся цирькунт, мерят, поладсть вейсэнь ды певтеме моро.</txt>
<trEng></trEng></sent>
<sent><txt>Чольдердсть-кальдердсть кшнань сбруентень мазынь кисэ понгавтнезь бляхатне.</txt>
<trEng></trEng></sent>
<sent><txt>Чопонь-чоп яла буланоесь юрновтсь, риштнесь пулосонзо.</txt>
<trEng></trEng></sent></p>
<p><sent><txt>аламо шкань ютазь Марка яла пижакады пеень пачк:</txt>
<trEng></trEng></sent></p>
<p><sent><txt>― Но, шлабадай!</txt>
<trEng></trEng></sent></p>
<p><sent><txt>« Зняроцеде сон мерсь истя?» ― кевкстнесь эсь пачканзо Катя.</txt>
<trEng></trEng></sent></p>
<p><sent><txt>Нилеце чистэнть уш кармасть пачкодеме ков эряви.</txt>
<trEng></trEng></sent>
<sent><txt>Васолдо, манастыренть ёндо, каятотсь вишка баягань лужаня вайгель.</txt>
<trEng></trEng></sent>
<sent><txt>Вечерня чавсть.</txt>
<trEng></trEng></sent></p>
<p><sent><txt>Керш ёно ― тумо свирь, эрьке.</txt>
<trEng></trEng></sent>
<sent><txt>Вить пеле ― апак леде луга ланга лёмт, каль курот.</txt>
<trEng></trEng></sent>
<sent><txt>Перькаст пиже гуйкс понавсть комолят.</txt>
<trEng></trEng></sent>
<sent><txt>Нетьксэст чувтс поволесть коштканть новолезь ламо гирляндакс.</txt>
<trEng></trEng></sent>
<sent><txt>Чине-почко прят нулныть, прок сынь ваднить менеленть валдо сэньсэ.</txt>
<trEng></trEng></sent></p>
<p><sent><txt>Манастыресь пандо чире чамасо.</txt>
<trEng></trEng></sent>
<sent><txt>Кевень ашо пирявксонзо сэресь кенкшенть ендо вете саженть, кавто пельде яла седе алкиньгадыдя ды тона пеле ― кавто саженть, ансяк удалонзо сэрейдеяк сэрей латко.</txt>
<trEng></trEng></sent></p>
<page>((KutoA1976-0097))</page>
<p><sent><txt>Се латконть омбо пеле прок певтеме пиче вирь.</txt>
<trEng></trEng></sent></p>
<p><sent><txt>― Эге-ге-ге-еее, ― чаравтызе прянзо Марка.</txt>
<trEng></trEng></sent>
<sent><txt>― Тон оно мекс эзить мурда: кеме, мазый, вадря пизэ тейсь васоло патям.</txt>
<trEng></trEng></sent></p>
<p><sent><txt>― Иля сова пежетьс: тосо майсить пазнэнь озныцят.</txt>
<trEng></trEng></sent></p>
<p><sent><txt>― Манастыренть вакссо мень велине?</txt>
<trEng></trEng></sent></p>
<p><sent><txt>― Мастерскойть, пекарня, кухня ды кавто гостиницат.</txt>
<trEng></trEng></sent>
<sent><txt>Вейкесь ― паро ломаннень, омбоцесь ― простойнень.</txt>
<trEng></trEng></sent></p>
<p><sent><txt>― Минь мартот кодат ломантне?</txt>
<trEng></trEng></sent></p>
<p><sent><txt>― Нама уш, аволь боярт-азарт.</txt>
<trEng></trEng></sent>
<sent><txt>Пачкодяткак, велявт керш ёнов.</txt>
<trEng></trEng></sent></p>
<p><sent><txt>― Минь игуменьянть родноензэ.</txt>
<trEng></trEng></sent></p>
<p><sent><txt>― Сюпавонь гостиницантень а соват кизна пандозь лембе кемсэ ды сонзэ кардазонтень а нолдатадызь эцеме крандайсэ.</txt>
<trEng></trEng></sent></p>
<p><sent><txt>― Тесэяк аволь вейкетть ломантне.</txt>
<trEng></trEng></sent></p>
<p><sent><txt>― Те жо манастыренть ансяк ушо ёнкс, лиякс меремга ― грешной мир.</txt>
<trEng></trEng></sent></p>
<p><sent><txt>Марка, лишмензэ нолдамодо ды тензэ коромонь максомадо мейлей, занясь номер ды аштемеде тусь мастерскойтнева вантнеме ― косо, кить, мезе теить.</txt>
<trEng></trEng></sent>
<sent><txt>Прок сельмть микшнесь.</txt>
<trEng></trEng></sent>
<sent><txt>Истя ютавтсь мик часошка.</txt>
<trEng></trEng></sent>
<sent><txt>Таго сась номерэнтень.</txt>
<trEng></trEng></sent>
<sent><txt>Ужинасть.</txt>
<trEng></trEng></sent>
<sent><txt>Валдонень лиссь лишмензэ лангс варштамо ды гостиницанть кардайстэ нейсь цёра.</txt>
<trEng></trEng></sent>
<sent><txt>Лангс ваномс эрьва ёндо богатырь ды сэтьмеяк истямо жо, кода весе виевтне.</txt>
<trEng></trEng></sent>
<sent><txt>Тусто мазый вайгельсэ сон мерсь:</txt>
<trEng></trEng></sent></p>
<p><sent><txt>― Мезе тезэнь ускить, эрзя?</txt>
<trEng></trEng></sent></p>
<p><sent><txt>― Ломань.</txt>
<trEng></trEng></sent></p>
<p><sent><txt>― Роднойкс тонеть сави?</txt>
<trEng></trEng></sent></p>
<p><sent><txt>― Тейтерем.</txt>
<trEng></trEng></sent></p>
<p><sent><txt>― Иензэ ламо?</txt>
<trEng></trEng></sent></p>
<p><sent><txt>― Кемгавксово.</txt>
<trEng></trEng></sent></p>
<p><sent><txt>― Саик мекев, бути шумбра-паро ды жаль: ёмамочи тесэ сонзэ курок мусы.</txt>
<trEng></trEng></sent></p>
<p><sent><txt>― Ды ки тол, апак сода ломанень истямо превс путыця?</txt>
<trEng></trEng></sent></p>
<p><sent><txt>― Кардазонть ваньксстэ кирдиця ды ваныця...</txt>
<trEng></trEng></sent>
<sent><txt>Те пизэсь, эрзя, нулгодьксэв.</txt>
<trEng></trEng></sent>
<sent><txt>Манастыренть маласо каль пиресэльть «патятне»  чить пежетьс яла совсить, каршонзо покш эрькентень веть эйкакшт кайсить.</txt>
<trEng></trEng></sent>
<sent><txt>Вейке бояр мелят «охотничась»  тесэ сынст лангс, мейле кучнось казнекс тенст вагон лавсть.</txt>
<trEng></trEng></sent></p>
<page>((KutoA1976-0098))</page>
<p><sent><txt>Игуменьясь явшевтинзе велева, мерсь, кармавтокшнось тензэ истя кучицяст.</txt>
<trEng></trEng></sent>
<sent><txt>Пек ёжов бабась.</txt>
<trEng></trEng></sent></p>
<p><sent><txt>Марка кунсолось, теке туво, сельме керень нолдазь.</txt>
<trEng></trEng></sent>
<sent><txt>Мейле сормизе конянзо ды кевкстизе цёранть:</txt>
<trEng></trEng></sent></p>
<p><sent><txt>― Кода леметь?</txt>
<trEng></trEng></sent></p>
<p><sent><txt>― Потап.</txt>
<trEng></trEng></sent></p>
<p><sent><txt>― Мать Августинанень валот ёвтнемс?</txt>
<trEng></trEng></sent></p>
<p><sent><txt>Алясь эзь учне тень ды, потазевезь, мерсь:</txt>
<trEng></trEng></sent></p>
<p><sent><txt>― Эге! Ды тон, эрзя, некак превстэ лисить.</txt>
<trEng></trEng></sent>
<sent><txt>Мон мезе теть кортынь? </txt>
<trEng></trEng></sent></p>
<p><sent><txt>― Бути сельмтне ве берянь вешнить, питнест сетнень ансяк пель трёшник, ― отвечась Марка ды тусь эсензэ номерс.</txt>
<trEng></trEng></sent></p>
<p><sent><txt>Катя, сонзэ самс, кирвастизе столь лангсо лампанть.</txt>
<trEng></trEng></sent>
<sent><txt>Палыть, кумболдыть раужо вельть покш сельмензз толонть каршо.</txt>
<trEng></trEng></sent>
<sent><txt>Киштить эйсэст ашо, буто сиянь, запятойть.</txt>
<trEng></trEng></sent></p>
<p><sent><txt>― Нусмакадыть, Катя? Зярс-мейс раужо пулонтень эзить яка прят невтеме, валске давай ажиямок велявтсынек мекев.</txt>
<trEng></trEng></sent></p>
<p><sent><txt>― Лоткак лангсон згилямодо, коварной искуситель Мон, зярдо сакшнынь инжекс тезэнь меельседе, евангелия велькссэ пежекстынь наравтомс прям манашкакс.« Человек аще обещает обет богу, да не осквернит словесе своего, и да сотворит».</txt>
<trEng></trEng></sent></p>
<p><sent><txt>― Валтнэ кодат.</txt>
<trEng></trEng></sent>
<sent><txt>Монень кой-конатне а чарькодевитькак...</txt>
<trEng></trEng></sent></p>
<p><sent><txt>« Аштек, ― арси, ― учок, ― Вахатов левкс, тонавттан истя тетятень отвечамонть кис.</txt>
<trEng></trEng></sent>
<sent><txt>Тон алтак пазнэнь обет, а мон эсеть каздян идемевснень».</txt>
<trEng></trEng></sent></p>
<p><sent><txt>Ды больше мезеяк тейтеренстэнь эзь мере.</txt>
<trEng></trEng></sent>
<sent><txt>Валске ранаяк сыргась мекев.</txt>
<trEng></trEng></sent>
<sent><txt>Ардсь ансяк колмо чить.</txt>
<trEng></trEng></sent>
<sent><txt>Пачкодсь верце покш кияванть Нал велев ды ютыль Валдаень икельга кудов.</txt>
<trEng></trEng></sent>
<sent><txt>Борько вальмало кодыль илеень ашо паргине.</txt>
<trEng></trEng></sent></p>
<p><sent><txt>― Сакая малазон, Рамко леакс.</txt>
<trEng></trEng></sent></p>
<p><sent><txt>Од цёрась мольсь крандазонть ваксс тевнек-мезне!</txt>
<trEng></trEng></sent></p>
<p><sent><txt>― Теде башка местнемеяк маштат, аля?</txt>
<trEng></trEng></sent></p>
<p><sent><txt>― Шакшонь тейнеме.</txt>
<trEng></trEng></sent></p>
<p><sent><txt>― Ну сполать тонеть...</txt>
<trEng></trEng></sent>
<sent><txt>Минек Катянь вечксак? Иля визде ― витькстак.</txt>
<trEng></trEng></sent></p>
<page>((KutoA1976-0099))</page>
<p><sent><txt>― Вечкса, да ней монень мезень лезэсь теде.</txt>
<trEng></trEng></sent>
<sent><txt>Тон монь мельс туиця тейтереть ков ускик?</txt>
<trEng></trEng></sent></p>
<p><sent><txt>― Азё мельганзо, зярс а позда, ды сиведик прят роботамо тосонь гончарной мастерокойс.</txt>
<trEng></trEng></sent>
<sent><txt>Ансяк уш, нама, кургс иля касо, цёрам: ускик мейле Катянь мартот мекев Нал велев...</txt>
<trEng></trEng></sent></p>
<p><sent><txt>Ды ёвтнизе тензэ, кува пачкодемс васоло манастырентень.</txt>
<trEng></trEng></sent></p>
<p><sent><txt>Борько кунсолызе ды, кода сакшнось кудов апак учо, истя тусь Катянь вешнеме.</txt>
<trEng></trEng></sent></p>
<p><sent><txt>Катя стясь валске позда.</txt>
<trEng></trEng></sent>
<sent><txt>Од тейтеренть ёжось истямоль, буто кснав лангсонзо пивсэсть шайтянт.</txt>
<trEng></trEng></sent>
<sent><txt>Истя сизесь кинть перть.</txt>
<trEng></trEng></sent>
<sent><txt>А дива, мекс позда стявськак.</txt>
<trEng></trEng></sent>
<sent><txt>Сон лиссь кардайс.</txt>
<trEng></trEng></sent>
<sent><txt>Латало сынст лишмесь эзь неяво.</txt>
<trEng></trEng></sent>
<sent><txt>Тейтересь шлясь, нардась пацинесэ, совась удомо таркантень мекев ды столенть лангсто несь колмов мендязь ашназа-сэнь а покш сёрма.</txt>
<trEng></trEng></sent>
<sent><txt>Конёвось ульнесь менчевезь ды синтревезь, оень петнат неявсть лангсонзо ды селедка чинеяк марявсь эйстэнзэ.</txt>
<trEng></trEng></sent>
<sent><txt>Сельмс каятотсь адресэсь:</txt>
<trEng></trEng></sent></p>
<p><sent><txt>« Ляткаев Катиринанень».</txt>
<trEng></trEng></sent>
<sent><txt>Од тейтересь калавтызе те треугольникенть.</txt>
<trEng></trEng></sent>
<sent><txt>Кармась ловномонзо.</txt>
<trEng></trEng></sent></p>
<p><sent><txt>« Катяша, я уехол оштё да таво как черти кулачку не дрались.</txt>
<trEng></trEng></sent>
<sent><txt>Тибе не стал будить.</txt>
<trEng></trEng></sent>
<sent><txt>Ты крепка спал да я и не магу терпеть кавда женьштина вешаица на твой шей как на вешалка.</txt>
<trEng></trEng></sent>
<sent><txt>Прастилця с табой не как палагаица но па челавеческу.</txt>
<trEng></trEng></sent>
<sent><txt>Пацелавал тибе ухо и перекрестил как гаварица баславил.</txt>
<trEng></trEng></sent>
<sent><txt>Патом пашол г дежурному зял у няво фимической карандыш а гумага асталця чарашней чем заворочена була селетка и вот пишу тибе.</txt>
<trEng></trEng></sent></p>
<p><sent><txt>Дедушка давал гля тебя петерка.</txt>
<trEng></trEng></sent>
<sent><txt>Я думол думол разминял ево и заворачиваю етим писмом рубел.</txt>
<trEng></trEng></sent>
<sent><txt>Тибе палне фатит.</txt>
<trEng></trEng></sent>
<sent><txt>Руманица да белица тибе не нады ты и так очен красивой дажи не по мордовску харошей а подати ат тибя не патребуюца.</txt>
<trEng></trEng></sent></p>
<p><sent><txt>Да и убежиш ты ацюда бистра.</txt>
<trEng></trEng></sent>
<sent><txt>Знаю здесь у тибя руки будут сё рема таскавать па работи патаму што привикли занимаца делом.</txt>
<trEng></trEng></sent></p>
<p><sent><txt>Зя нумер сам одаш.</txt>
<trEng></trEng></sent>
<sent><txt>Капейки думою придуца.</txt>
<trEng></trEng></sent>
<sent><txt>За миня не заплати я спал сем ночом ва дваре да сопственой сваей телеги.</txt>
<trEng></trEng></sent></p>
<page>((KutoA1976-0100))</page>
<p><sent><txt>Кроми таво аддаю тибе такой прикас.</txt>
<trEng></trEng></sent>
<sent><txt>Еждели даведеца тибе напасть руки парня там де растут эрьби хмел да високой трава то дамой не приходи приболем за ето косы тваи раздерву а брось ево каменем на шеи озеро напротив таво места.</txt>
<trEng></trEng></sent>
<sent><txt>Так я слышил делают се чорной хвасты канешна кроми старушик.</txt>
<trEng></trEng></sent></p>
<p><sent><txt>Аставил тибе хранцуской булка пишной миявкой да кусной.</txt>
<trEng></trEng></sent>
<sent><txt>Атламил маненка пробувол.</txt>
<trEng></trEng></sent>
<sent><txt>На нем руманец такой жо какой на тваих штеках.</txt>
<trEng></trEng></sent>
<sent><txt>Пакушей на доброй здоровия.</txt>
<trEng></trEng></sent>
<sent><txt>Чара купил.</txt>
<trEng></trEng></sent>
<sent><txt>Да селётки на галава асталця тибе на завтырк.</txt>
<trEng></trEng></sent></p>
<p><sent><txt>Ты не мой доч и я тибя не любил ат калыбели.</txt>
<trEng></trEng></sent>
<sent><txt>Но магила такой жо калыбел толко перевернутой навабарот.</txt>
<trEng></trEng></sent>
<sent><txt>Проштяй.</txt>
<trEng></trEng></sent></p>
<p><sent><txt>Атец».</txt>
<trEng></trEng></sent></p>
<p><sent><txt>Тейтересь шлясь-нардась, чекась-покась, ярсась алкукс чевте булканть марто селедкадонть.</txt>
<trEng></trEng></sent>
<sent><txt>Лиссь коридорс.</txt>
<trEng></trEng></sent>
<sent><txt>А смеязь, мольсь тосо дежурямсто кодамо-бути книгань ловныця сыре беличканть ваксс, кевкстизе:</txt>
<trEng></trEng></sent></p>
<p><sent><txt>― Косо бу симемс монень?</txt>
<trEng></trEng></sent></p>
<p><sent><txt>― Ярсыть уш тон? Рана: течи тесэ храмовой празник...</txt>
<trEng></trEng></sent>
<sent><txt>Ведесь оно баксо.</txt>
<trEng></trEng></sent>
<sent><txt>Тосо кружкаяк ули.</txt>
<trEng></trEng></sent>
<sent><txt>Тынк номерсэ графинэсь или чамсь?</txt>
<trEng></trEng></sent></p>
<p><sent><txt>― Тетям исяк чокшне симизе потмаксо.</txt>
<trEng></trEng></sent></p>
<p><sent><txt>― Ну, паз марто, симемат явавиык, мейле варштак азё минек соборонтень.</txt>
<trEng></trEng></sent>
<sent><txt>Заутреняс эзить кенерь, якак обедняс.</txt>
<trEng></trEng></sent></p>
<p><sent><txt>Пижень кружкась рисьме песэль.</txt>
<trEng></trEng></sent>
<sent><txt>Натой жаль марявсь Катянень: « Буто тертьсэ карьсезь арестант.</txt>
<trEng></trEng></sent>
<sent><txt>Истя сонзэ сонзэ саламодо пелить».</txt>
<trEng></trEng></sent>
<sent><txt>Кедьгенть краензэ пек наволольть.</txt>
<trEng></trEng></sent>
<sent><txt>Од тейтересь пацинесэнзэ нардтнесь турванзо токавтомс тарка ды симсь.</txt>
<trEng></trEng></sent>
<sent><txt>Мейле пекстызе номерэнзэ, ключенть путызе дежуриця беличканть икелев столенть лангс ды тусь.</txt>
<trEng></trEng></sent>
<sent><txt>Подъездэнть эйстэ янось ветизе кавто пельга пиже луганть пек вейкетьстсэ чачк явиця кевень ашо ды кувака кустембряс.</txt>
<trEng></trEng></sent>
<sent><txt>Кузят-кузят эзганзо, сасави площадкине, кузят-кузят ― омбоце.</txt>
<trEng></trEng></sent>
<sent><txt>Мерят ашо коцт ацавсь сон манастыренть ашо покш кенкшенть малас молемс.</txt>
<trEng></trEng></sent>
<sent><txt>Арканть алга ютамсто тейтересь марясь сыре кевень летькедема чине.</txt>
<trEng></trEng></sent>
<sent><txt>Покш соборонть перть аштесть ламодояк ламо ломанть.</txt>
<trEng></trEng></sent>
<sent><txt>Кодат ансяк оршамо ды карсема пельть эзть неяво лангсост-пильксэст.</txt>
<trEng></trEng></sent></p>
<page>((KutoA1976-0101))</page>
<p><sent><txt>Те мень истямо чуда? Катя потазевсь натой ды кургонь автезь вансь: Оставь Агап, шабраст, ашти церькова кустембрянть песэ озадо, сельмензэ конязь, ды веши:</txt>
<trEng></trEng></sent></p>
<p><sent><txt>― Падайти Криста ради милостинка слепой рожденному, света божего не видавшему!</txt>
<trEng></trEng></sent></p>
<p><sent><txt>Вакссонзо картуз лыткасонть ― пижень ды натой сияньгак ярмакт.</txt>
<trEng></trEng></sent>
<sent><txt>Лангсонзо ожань таркас кавто варя марто палаксонь мешок.</txt>
<trEng></trEng></sent>
<sent><txt>Пильксэнзэ голенищавтомо голой кемть.</txt>
<trEng></trEng></sent>
<sent><txt>Подошоваст луводсть умок.</txt>
<trEng></trEng></sent></p>
<p><sent><txt>Нама, вельть ламо ломанть лангс ваномс вейкетть, ансяк тень вайгелесь пек содавикс.</txt>
<trEng></trEng></sent>
<sent><txt>Теде башка, левшень кондямо прячертнеяк сонзэ ловольсть, мерят, шабрасост эридя скупойдеяк скупой Остань Агапонь.</txt>
<trEng></trEng></sent></p>
<p><sent><txt>« Зярдо сон истя сокоргадсь? ― арсезевсь тейтересь.</txt>
<trEng></trEng></sent>
<sent><txt>― Мекс кенгели ды ещё паз лемсэ?»</txt>
<trEng></trEng></sent></p>
<p><sent><txt>Глянкаить картузонть лотмаксос певериця ярмактне.</txt>
<trEng></trEng></sent></p>
<p><sent><txt>« Вере паз, ― арси Катя, ― неушто истяяк улить маницят? Мекс а ледят лангозост маней менельстэ?»</txt>
<trEng></trEng></sent></p>
<p><sent><txt>Аштесь, аштесь тейтересь ― эзь кирде ― пшкадсь нищеентень:</txt>
<trEng></trEng></sent></p>
<p><sent><txt>― Агап леляй, те тон? Манчицянть рунгось тарцк теевсь.</txt>
<trEng></trEng></sent></p>
<p><sent><txt>― Аволь мон, ― отвечась цёрась.</txt>
<trEng></trEng></sent>
<sent><txt>― Азё тестэ, Катя.</txt>
<trEng></trEng></sent>
<sent><txt>Неикс-марикс иля тейне.</txt>
<trEng></trEng></sent></p>
<p><sent><txt>― Вы по-каковски говорите? ― кевкстинзе сынст маласо озадо кавто пильгевтеме нувсиця алюхась.</txt>
<trEng></trEng></sent></p>
<p><sent><txt>― Итальванцы ми, ― отвечась тензэ мизолдозь Агап.</txt>
<trEng></trEng></sent>
<sent><txt>― Мая вадилка эта девка-та...</txt>
<trEng></trEng></sent>
<sent><txt>Чатьмомть мейле, Латкаень Марка левкс.</txt>
<trEng></trEng></sent></p>
<p><sent><txt>« Лаздо а пели ды ломандеяк а визди, ― арсезевсь Катя.</txt>
<trEng></trEng></sent>
<sent><txt>― Ве пеле шабранок Томар орожиязь арси сюпалгадомо, омбоце ёно вана те.</txt>
<trEng></trEng></sent>
<sent><txt>Васня салмукст микшнесь, а ней вана пурны.</txt>
<trEng></trEng></sent>
<sent><txt>Сокоркс эзь ульне зярдояк.</txt>
<trEng></trEng></sent>
<sent><txt>Сельмензэ, теке кавто блаушкат».</txt>
<trEng></trEng></sent></p>
<p><sent><txt>Од тейтересь эцесь соборонтень.</txt>
<trEng></trEng></sent>
<sent><txt>Бабине, сонзэ кенере пакартнеде ды кеме, буто паро кевень, виев мештеденть явомсто, тошкстазевсь мельганзо:</txt>
<trEng></trEng></sent></p>
<p><sent><txt>― Лишмень вий маряви те кинь-бути дочанть эйсэ, прости, господи.</txt>
<trEng></trEng></sent></p>
<p><sent><txt>Коштось церьковасонть пек стака.</txt>
<trEng></trEng></sent></p>
<page>((KutoA1976-00102))</page>
<p><sent><txt>Чольдердиця кадиласто кепетиця качамонть ушкс пельнить весела чинть валдо струятне.</txt>
<trEng></trEng></sent>
<sent><txt>Теке сыряень налт, ливтить вальмава.</txt>
<trEng></trEng></sent></p>
<p><sent><txt>― Станем добре, станем со страхом, вонмем, святое возношение в мире приносити! ― пек виев октавасо зэрни пондакш пря дьяконось.</txt>
<trEng></trEng></sent></p>
<p><sent><txt>Моравтсть вейкесь омбоценть мельга ды вейсэ кавто клироска хорт.</txt>
<trEng></trEng></sent>
<sent><txt>Керш ёно ― се тейтерь-авань, вить пеле жо ― цёрань.</txt>
<trEng></trEng></sent></p>
<p><sent><txt>Човинестэ нолдылизе вайгелензэ священникесь.</txt>
<trEng></trEng></sent></p>
<p><sent><txt>« Мезе жо те кезэрень славянской кельсэ мор автомань валтнэстэ чарькодить кунсолыцятне? ― арсезевсь Катя.</txt>
<trEng></trEng></sent>
<sent><txt>― Содазь уш ― пек аламо пачкоди сынст превс.</txt>
<trEng></trEng></sent>
<sent><txt>Кармавольть ли сакшномо сынь, бути служамс тенст ансяк рузкс? Паряк, сельмест весе тетькевлизь ды кургост автевлизь бу дивамодонть...»</txt>
<trEng></trEng></sent></p>
<p><sent><txt>Марявсь, кода соборомть колокольнясо вачкодсть обедня ды народось, теке цепстэ менсь, кармась перть пельде пек эцеме церькованть куншкасо пазаванть ваксс.</txt>
<trEng></trEng></sent>
<sent><txt>Катя кадовсь ве ёнов ды, прок вейке таркас пезназь, вансь, кода ведьвелямокс кайсевсть икелев ды мекев ломантне, кода васня чамсь, мейле таго пешкедсь соборось ды кода ушодовсь омбоце, лиякс меремс поздой обедняськак.</txt>
<trEng></trEng></sent></p>
<p><sent><txt>Вить пеле, мазый решоткасо пирязь башка приделсэ буто клеткасо, аштесь сонсь игуменьясь ― мать Августинась.</txt>
<trEng></trEng></sent>
<sent><txt>Ве кедьсэнзэ шерлань раужо чёткат, омбоцесэнть кеместэ кундазь настоятельской валаня ды кувака посох.</txt>
<trEng></trEng></sent>
<sent><txt>Раужо бархатонь, воскрылия марто, клобукос мазыстэ каподизе сонзэ ванькс, ашо, кувака чаманзо.</txt>
<trEng></trEng></sent>
<sent><txt>Чёткатнедеяк покшт ципордсть, суволов, раужо сельмензэ.</txt>
<trEng></trEng></sent>
<sent><txt>Укштор видьмекс неявсть, каштансто васодевезь, якстердиця турванзо.</txt>
<trEng></trEng></sent>
<sent><txt>Раужо жо мантиясь, теке сбор марто шарчав, новольсь кеме, сэрей рунгонзо кувалма.</txt>
<trEng></trEng></sent></p>
<p><sent><txt>Меельце обедняськак ютась.</txt>
<trEng></trEng></sent>
<sent><txt>Народось каявсь таго церькованть куншкасо пазавантень.</txt>
<trEng></trEng></sent>
<sent><txt>Истя сёксень даволдо велить омут велькска чувто прясто певерезь лопат.</txt>
<trEng></trEng></sent>
<sent><txt>Ниле-вете инокават озныцятнень юткова капшазь эцесть игуменьянтень.</txt>
<trEng></trEng></sent>
<sent><txt>Мелень ваныцякс, эсь пряст ломанькс а ловицякс ды ёжонь-важонь марицякс кундызь мать Августинань кавто кавал алдо.</txt>
<trEng></trEng></sent>
<sent><txt>Ванстозь ды торжестаеннойстэ сыргасть мартонзо лисема кенкшенть ёнов.</txt>
<trEng></trEng></sent>
<sent><txt>Настоятельницась эрьваксть эскельдемедензэ мейле посохсонзо стукаезь, мольсь овсе састо ды степеннойстэ икельдензэ кавто пелев явиця народонть юткова ды сюконякшнось кавто ёнов, нама, киньгак апак редя.</txt>
<trEng></trEng></sent></p>
<page>((KutoA1976-0103))</page>
<p><sent><txt>Катя пек натой бажась тензэ пря невтеме, колмоксть мейле лиснесь керш пелензэ, ― сеньгак эзизе сода.</txt>
<trEng></trEng></sent></p>
<p><sent><txt>« Нать, покшкавтни пек, ― арсесь од тейтересь.</txt>
<trEng></trEng></sent>
<sent><txt>― Мон учнинь редясамам ды сайсамам инжекс...</txt>
<trEng></trEng></sent>
<sent><txt>Кадык эно васня обеды, часошка оймси ды уш мейле тензэ сован».</txt>
<trEng></trEng></sent></p>
<p><sent><txt>Катянь эсензэяк пекезэ вачсь.</txt>
<trEng></trEng></sent>
<sent><txt>Чийнесь тейтересь удома тарказонзо, каподизе столенть лангсто пель булканзо ды ношкстась манастырень аволь вишкине садбирентень.</txt>
<trEng></trEng></sent>
<sent><txt>Садбирес кенкшесь ульнесь пекстазь.</txt>
<trEng></trEng></sent>
<sent><txt>Од тейтересь токадизе рукавцяшка панжоманть, ноцковтызе ― чирькезэ эзь лисе.</txt>
<trEng></trEng></sent>
<sent><txt>Савсь Катянень, буто велесэ, куземс чугунонь мазый ды кеме пирявксонть велькска.</txt>
<trEng></trEng></sent>
<sent><txt>Ограданть кувалма чуди сэтьме ды ванькс чудерькс.</txt>
<trEng></trEng></sent>
<sent><txt>Од тейтересь кепедизе кувака сарафан икельксэнть, аламодо чиезевсь, кирнявтсь веденть трокска.</txt>
<trEng></trEng></sent>
<sent><txt>Чудерьксэнть кавто чирева, прок викшневсть, кавто рядсо раужо шукшторов нетькст.</txt>
<trEng></trEng></sent></p>
<p><sent><txt>« Паро, неяви, те садонть мельга якицясь», ― арсезевсь Катя, маласо вишня чувтонть пряс куземстэ ды кенерезь атямарде булканзо марто ярсамсто.</txt>
<trEng></trEng></sent>
<sent><txt>Сон истя рожомсь, натой эзизе редя, зярдо мольсь малазонзо манашка ды кевкстизе:</txt>
<trEng></trEng></sent></p>
<p><sent><txt>― Кода тон арсят, варьга курго: те садось кинь?</txt>
<trEng></trEng></sent></p>
<p><sent><txt>― Аздан.</txt>
<trEng></trEng></sent>
<sent><txt>А тонь ли?</txt>
<trEng></trEng></sent></p>
<p><sent><txt>― Манастырень.</txt>
<trEng></trEng></sent>
<sent><txt>Мекс налтнэ кандыдизь вишня чувтонть пряс?</txt>
<trEng></trEng></sent></p>
<p><sent><txt>― Нурсеме.</txt>
<trEng></trEng></sent></p>
<p><sent><txt>― Вельть вадря муевсь тонеть нурямось.</txt>
<trEng></trEng></sent>
<sent><txt>Валкая.</txt>
<trEng></trEng></sent></p>
<p><sent><txt>Катя кирнявтсь.</txt>
<trEng></trEng></sent>
<sent><txt>Сарафанонь удалсе келезэ понксь алце тарадонтень ды од тейтересь поводевсь.</txt>
<trEng></trEng></sent></p>
<p><sent><txt>― А вый! ― ранкстась тандадозь.</txt>
<trEng></trEng></sent></p>
<p><sent><txt>― Керьксавить? ― кевкстизе манашкась.</txt>
<trEng></trEng></sent>
<sent><txt>― Нать, пазось истя наказынзить.</txt>
<trEng></trEng></sent>
<sent><txt>Монгак тонеть аламодо кайсян.</txt>
<trEng></trEng></sent>
<sent><txt>Мейле кундан менстямот.</txt>
<trEng></trEng></sent>
<sent><txt>Аламос нурсек...</txt>
<trEng></trEng></sent></p>
<p><sent><txt>Малашкась синдсь вете-кото пиципалакст, пурнынзе баня тенстень кондямокс, паризе Катянь ды кандсь косто-бутги скамика.</txt>
<trEng></trEng></sent></p>
<p><sent><txt>― На чалгак вана тень лангс ― менстик пулот.</txt>
<trEng></trEng></sent></p>
<p><sent><txt>Од тейтересь, тарадонть пестэ менемадо мейле, мерсь:</txt>
<trEng></trEng></sent></p>
<page>((KutoA1976-0104))</page>
<p><sent><txt>― Идеманть кисэ покш пасиба, да палакссо монь а мезень кис истя наказамонть а простяса тонеть.</txt>
<trEng></trEng></sent>
<sent><txt>Мать Августина монь бодянть патязо.</txt>
<trEng></trEng></sent>
<sent><txt>Сон инжекс тердимим ды каванямон арси лиякс, аволь уш кода тон.</txt>
<trEng></trEng></sent>
<sent><txt>Ансяк невтса сонензэ путкотезь удалксом, дубс путтанзат эсетькак...</txt>
<trEng></trEng></sent></p>
<p><sent><txt>Манашкась мушкондась тандадомадонзо ды прась Катянь овсе пильге пес.</txt>
<trEng></trEng></sent>
<sent><txt>Кокны ― валозо кодаяк а ёвтчави.</txt>
<trEng></trEng></sent></p>
<p><sent><txt>― Простямак, инескеть.</txt>
<trEng></trEng></sent>
<sent><txt>А содылинь...</txt>
<trEng></trEng></sent>
<sent><txt>Васькавтнеметь карман, мазыйка, кеж ансяк иля кирде монь лангс.</txt>
<trEng></trEng></sent>
<sent><txt>Чияк истя витькстамаль бу тонеть...</txt>
<trEng></trEng></sent></p>
<p><sent><txt>Од тейтересь озавтызе манашканть секе жо скамиканть лангс, витизе клобуконзояк, важдызе ды кармавтсь тензэ:</txt>
<trEng></trEng></sent></p>
<p><sent><txt>― Чатьмонть эно те тевденть, киненьгак иля ёвтне.</txt>
<trEng></trEng></sent>
<sent><txt>Сестэ, паряк, алкукс простятан.</txt>
<trEng></trEng></sent></p>
<p><sent><txt>― Матушка, мезень лезэсь монень ули теде лавгамс.</txt>
<trEng></trEng></sent>
<sent><txt>Тесэ ялгат арасть: арьвась эри ансяк сонстензэ.</txt>
<trEng></trEng></sent>
<sent><txt>Манастыренть кис аштетяно вейсэ...</txt>
<trEng></trEng></sent></p>
<p><sent><txt>― Ну ладна.</txt>
<trEng></trEng></sent>
<sent><txt>Мон эно туинь мать Августинанень.</txt>
<trEng></trEng></sent></p></chap>
<chap><chapNo>7</chapNo>

<p><sent><txt>Игуменьясь эрясь кевень ашо покш кудонь омбоце этажсо.</txt>
<trEng></trEng></sent>
<sent><txt>Тозо совамо кенш лангсто Катя вастызе ине патянзо мельга якиця од тейтеренть ― келейницанть.</txt>
<trEng></trEng></sent>
<sent><txt>Лемезэ Зина.</txt>
<trEng></trEng></sent>
<sent><txt>Теине чамазо ванькс, мазый.</txt>
<trEng></trEng></sent>
<sent><txt>Сельмензэ ашназа-сэнть.</txt>
<trEng></trEng></sent>
<sent><txt>Прок лембе сяткт ливтить эйстэст.</txt>
<trEng></trEng></sent>
<sent><txt>Важов ды бойкаяк тейтересь.</txt>
<trEng></trEng></sent>
<sent><txt>Катя марто сынь вейкест-вейкест некшнесть икелеяк.</txt>
<trEng></trEng></sent>
<sent><txt>Неень васодевемазост аламодо кецязевстькак натой ды сюконясть карадо-каршо карксамс.</txt>
<trEng></trEng></sent></p>
<p><sent><txt>― Тон мать Августинанень?</txt>
<trEng></trEng></sent></p>
<p><sent><txt>― Ага.</txt>
<trEng></trEng></sent></p>
<p><sent><txt>― Совак мельган.</txt>
<trEng></trEng></sent></p>
<p><sent><txt>Од тейтертне пачкодсть игуменьянть эрямо таркас.</txt>
<trEng></trEng></sent>
<sent><txt>Совасть, хоть аволь покш, но валдо, урядна ды ванькс коштто пешксе горницяс.</txt>
<trEng></trEng></sent>
<sent><txt>Кавто вальмасонзо шарчавтне ашо кружалань.</txt>
<trEng></trEng></sent>
<sent><txt>Экшсэст касыть ламо цецят.</txt>
<trEng></trEng></sent>
<sent><txt>Стенатнс чавозь менелень тюссо ― шпалерсэ.</txt>
<trEng></trEng></sent>
<sent><txt>Лангаст мазыстэ ожолдыть рисовазь укштор лопат.</txt>
<trEng></trEng></sent>
<sent><txt>Ютковаст витьстэ сельмс каятыть православной церькованть лангсо покштнэнь рамка потсо портретэст.</txt>
<trEng></trEng></sent>
<sent><txt>Керш пеле уголось пешксе сияждыця ды сыреждиця пазавадо, конатнань икеле палыть вете питней лампадкат.</txt>
<trEng></trEng></sent>
<page>((KutoA1976-0105))</page>
<sent><txt>Палыть эрьва кодамо цветсэ ды струяст крёстневсть, мерят прожекторонь.</txt>
<trEng></trEng></sent>
<sent><txt>Вальматнень маласо столь лангсо ды лаксо валозь вишка поставнесэнть ламо книгат, ансяк весе духовнойть.</txt>
<trEng></trEng></sent>
<sent><txt>Кияксонть келес ацазь мазый ды пек чевте ковёр.</txt>
<trEng></trEng></sent></p>
<p><sent><txt>Креслатне ды стултнэ вельтязь ашосо.</txt>
<trEng></trEng></sent></p>
<p><sent><txt>Вальматне панжадольть кавонест.</txt>
<trEng></trEng></sent>
<sent><txt>Эзгаст виренть ендо кайсететсть нармушкань морамонь вайгельнеть.</txt>
<trEng></trEng></sent></p>
<p><sent><txt>Катя чекась-покась.</txt>
<trEng></trEng></sent>
<sent><txt>Хоть аволь васенцеде совась тезэнь, ялатеке талакадсь.</txt>
<trEng></trEng></sent>
<sent><txt>Аштесь прок чувтомозь.</txt>
<trEng></trEng></sent></p>
<p><sent><txt>― Озак, ― мерсь тензэ Зина.</txt>
<trEng></trEng></sent>
<sent><txt>― Сельгень прамс учок.</txt>
<trEng></trEng></sent>
<sent><txt>Молян ёвтан мать Августинанень инжекс самодот.</txt>
<trEng></trEng></sent></p>
<p><sent><txt>Мезень уш озамот: Катя пельсь рунгонзо лыкамодонтькак, оймензэ тарксемадонтькак.</txt>
<trEng></trEng></sent></p>
<p><sent><txt>Лампадкатне, прок вете сельмть, кончтневсть, мерят, истя кармавтсть од тейтеренть мезде-бути пелеме.</txt>
<trEng></trEng></sent></p>
<p><sent><txt>Панжовсь вить ёно кенкшесь.</txt>
<trEng></trEng></sent>
<sent><txt>Катя мик тарцк теевсь, ансяк совицякс ульнесь таго Зина.</txt>
<trEng></trEng></sent></p>
<p><sent><txt>― Нейке сы, ― мерсь сон, ушов лисема кенкшенть ёнов молезь.</txt>
<trEng></trEng></sent></p>
<p><sent><txt>― Я, кадсамак уш, ― тандадсь игуменьянть учицясь.</txt>
<trEng></trEng></sent></p>
<p><sent><txt>― Казначеянть кис чийнемеде тень мерсь.</txt>
<trEng></trEng></sent>
<sent><txt>Иля пель: мелезэ паро.</txt>
<trEng></trEng></sent></p>
<p><sent><txt>Совась игуменьясь.</txt>
<trEng></trEng></sent></p>
<p><sent><txt>« А стяко, нать, Нал велесэ, зярдо сон весть якась тозонь, лемдизь «мазый бабакс», ― арсесь, ине патянзо лангс ваномстонзо Катя.</txt>
<trEng></trEng></sent></p>
<p><sent><txt>― Кувать учозеськак тенек пачкодсь, ― од тейтеренть коняс паламсто, гайтев вайгельсэ марсь настоятельницась.</txt>
<trEng></trEng></sent>
<sent><txt>― Пек парсте теить.</txt>
<trEng></trEng></sent>
<sent><txt>Монгак тейтерькс тезэнь эрямо сынь ― беличкасто игуменьякс касынь.</txt>
<trEng></trEng></sent>
<sent><txt>Истя жо тонетькак пособазо пазось.</txt>
<trEng></trEng></sent>
<sent><txt>Ансяк энялдомам ули тонеть: иля витькставо киненьгак тесэ, што минь мартот роднятано.</txt>
<trEng></trEng></sent></p>
<p><sent><txt>« Вейкенень уш евтынь», ― арсезевсь Катяды якстерьгадсь, теке кстый.</txt>
<trEng></trEng></sent></p>
<p><sent><txt>― Лиякс трудна монень ули кисэть аштемс, пшкадемс, ― поладсь игуменьясь.</txt>
<trEng></trEng></sent></p>
<p><sent><txt>« Мезе теинь алкукс», ― эсь пачканзо меревсь од тейтересь.</txt>
<trEng></trEng></sent></p>
<p><sent><txt>― Эряк-аштек минек ютксо пель иешка послушницакс.</txt>
<trEng></trEng></sent>
<sent><txt>Тонавтник педе пес тесэнь уставонть, распорядканть ды мейле, мелеть улеме кармияк, наравтык прят алкуксонь инокинякс.</txt>
<trEng></trEng></sent>
<page>((KutoA1976-0106))</page>
<sent><txt>Тев яла мукшнок тонстеть.</txt>
<trEng></trEng></sent>
<sent><txt>Стяко аштицянень инжекс якить скушначи ды тошначи...</txt>
<trEng></trEng></sent>
<sent><txt>Тон обедыть?</txt>
<trEng></trEng></sent></p>
<p><sent><txt>Од тейтересь аволдась прясонзо.</txt>
<trEng></trEng></sent></p>
<p><sent><txt>Совась казначеясь.</txt>
<trEng></trEng></sent>
<sent><txt>Катяшка.</txt>
<trEng></trEng></sent>
<sent><txt>Судозо покш, аламодо чирь.</txt>
<trEng></trEng></sent>
<sent><txt>Яки те «патясь»  овсе комадо.</txt>
<trEng></trEng></sent>
<sent><txt>Рунгозо коськана ды ливчаня.</txt>
<trEng></trEng></sent>
<sent><txt>Васня сюконясь пазаватненень, мейле истя жо колмоксть прявтонстэнь, весть инжентень дь настоятельницанть юхадиця кедензэ лангс ванозь, озась вейке креслантень.</txt>
<trEng></trEng></sent>
<sent><txt>Омбоцентень озась настоятельницась.</txt>
<trEng></trEng></sent></p>
<p><sent><txt>― Мать Касиния, велестэ сась вана тенек манахинякс прянзо наравтомо пазонь раба Екатерина.</txt>
<trEng></trEng></sent>
<sent><txt>Кинень макссынек тонавтомс?</txt>
<trEng></trEng></sent></p>
<p><sent><txt>― Мать Еванфиянень, регентшантень, эряви максомс.</txt>
<trEng></trEng></sent>
<sent><txt>Кадык ози мартонзо.</txt>
<trEng></trEng></sent>
<sent><txt>Келиязояк покш.</txt>
<trEng></trEng></sent>
<sent><txt>Пек ламо книгат ловнось.</txt>
<trEng></trEng></sent>
<sent><txt>Эрямонтькак содасы.</txt>
<trEng></trEng></sent></p>
<p><sent><txt>― Ну, ветик эно сенень.</txt>
<trEng></trEng></sent>
<sent><txt>Азёдо паз марто, ― кармавтсь игуменьясь.</txt>
<trEng></trEng></sent></p>
<p><sent><txt>Мать Касиниясь каясь колмо сюктарят пазаватненень ды колмо прявтонстэнь, велявтсь Катянь ёнов ды мерсь:</txt>
<trEng></trEng></sent></p>
<p><sent><txt>― Адя сазор.</txt>
<trEng></trEng></sent>
<sent><txt>― Ды тусть.</txt>
<trEng></trEng></sent></p>
<p><sent><txt>Аламо таркань ютазь, Катянь ветицясь, нать, пачкодсь ков эряви.</txt>
<trEng></trEng></sent>
<sent><txt>Лоткась ваньксстэ шлязь мазый крыльця пес.</txt>
<trEng></trEng></sent>
<sent><txt>Кудось аштесь се садонть потсо, конас пек аволь умок совсесь од тейтересь.</txt>
<trEng></trEng></sent>
<sent><txt>Крыльцязо жо кадовсь пирявксонть ушов.</txt>
<trEng></trEng></sent></p>
<p><sent><txt>Сынст вастомо лиссь кустембря пес якстере чама, серой мизолдыця сельме, Катядо цють сэрей днокиня.</txt>
<trEng></trEng></sent>
<sent><txt>Сюконясь тенет карксамс.</txt>
<trEng></trEng></sent>
<sent><txt>Пшкадсь:</txt>
<trEng></trEng></sent></p>
<p><sent><txt>― Пожалуйте.</txt>
<trEng></trEng></sent>
<sent><txt>― Ды макссь тенет ки совамс.</txt>
<trEng></trEng></sent>
<sent><txt>Кудо потмось пирязь ульнесь кувалт.</txt>
<trEng></trEng></sent>
<sent><txt>Эйстэнзэ лиссть вете стена марто кавто кудынеть.</txt>
<trEng></trEng></sent></p>
<p><sent><txt>― Во имя отца и сына и святого духа, ― мерсь, чекамстонзо-покамстонзо, Катянь ветиця старицась.</txt>
<trEng></trEng></sent> </p>
<p><sent><txt>― Аминь! ― отвечась тензэ сынст вастыцясь.</txt>
<trEng></trEng></sent></p>
<p><sent><txt>― Мать Еванфия, сонсь настоятельницась теть кармавтсь примамодо мартот эрямо ды кедьсэть тонавтнеме вана те пек паро тейтеренть.</txt>
<trEng></trEng></sent></p>
<p><sent><txt>― Меснеме машты?</txt>
<trEng></trEng></sent></p>
<p><sent><txt>― Викшнеме ды..., ― кармась отвечамо Катя, да визделгадсь.</txt>
<trEng></trEng></sent></p>
<p><sent><txt>― Ну, мезе «ды» ?</txt>
<trEng></trEng></sent></p>
<page>((KutoA1976-0107))</page>
<p><sent><txt>― Морамо, ― лия ёнов ванозь ды цють, марявозь моткодезевсь од тейтересь.</txt>
<trEng></trEng></sent></p>
<p><sent><txt>― Моравтомо тонавттан.</txt>
<trEng></trEng></sent>
<sent><txt>Вайгелеть паро?</txt>
<trEng></trEng></sent></p>
<p><sent><txt>― Аздан.</txt>
<trEng></trEng></sent>
<sent><txt>Минек велань ламантненень вечкевсь.</txt>
<trEng></trEng></sent></p>
<p><sent><txt>― Аволь човине ды аволь эчке?</txt>
<trEng></trEng></sent></p>
<p><sent><txt>― Киска соды ― кодамо.</txt>
<trEng></trEng></sent></p>
<p><sent><txt>― Нейке жо таргасынек варчамс.</txt>
<trEng></trEng></sent>
<sent><txt>Морак монь мельга: до-ооо...</txt>
<trEng></trEng></sent></p>
<p><sent><txt>Катя таргизе нотанть ― регентшась мельспародонть мик аламодо талакадсь.</txt>
<trEng></trEng></sent>
<sent><txt>Весе гамманть истя морызь верев-алов.</txt>
<trEng></trEng></sent></p>
<p><sent><txt>― Вайгельнеть нечево, ― мерсь сон.</txt>
<trEng></trEng></sent>
<sent><txt>― Ладясынек.</txt>
<trEng></trEng></sent>
<sent><txt>Тонадат музыкальной грамотас, парсте кармат моравтомо, тейтерь.</txt>
<trEng></trEng></sent></p>
<p><sent><txt>― Марян ― ладясть валонк, ― пшкадсь казначеясь.</txt>
<trEng></trEng></sent>
<sent><txt>― Эряви туемс.</txt>
<trEng></trEng></sent>
<sent><txt>Аютко тень.</txt>
<trEng></trEng></sent>
<sent><txt>Эрядо шумбрасто.</txt>
<trEng></trEng></sent>
<sent><txt>Прощайте ды простямизь.</txt>
<trEng></trEng></sent></p>
<p><sent><txt>Регентшась лиссь крыльця пес ильтемензэ.</txt>
<trEng></trEng></sent></p>
<p><sent><txt>― Ну, мать Касиния, радовавтькмик аздан кодаяк.</txt>
<trEng></trEng></sent></p>
<p><sent><txt>― Мейсэ теть истя савтыя, мать Еванфия?</txt>
<trEng></trEng></sent></p>
<p><sent><txt>― Те паро тейтаренть вайгельсэ: вай, кодамо сон виев, мазый ды ванькс.</txt>
<trEng></trEng></sent>
<sent><txt>Эсензэ пингстэ пелинь витькстамодояк теде: каштангады.</txt>
<trEng></trEng></sent></p>
<p><sent><txt>― Монень марявсь ансяк вечкевиця вайгель ды теке...</txt>
<trEng></trEng></sent></p>
<p><sent><txt>― Да, тонеть, паряк, истя.</txt>
<trEng></trEng></sent>
<sent><txt>Монень а содан мезень кис пазось кучизе те казненть.</txt>
<trEng></trEng></sent>
<sent><txt>Молитвам, мать, марязе.</txt>
<trEng></trEng></sent>
<sent><txt>Сельведь марто мон вешнинь истямо.</txt>
<trEng></trEng></sent>
<sent><txt>Ну пасиба уш теть, мать казначея.</txt>
<trEng></trEng></sent></p>
<p><sent><txt>― Монь иля шна: мать игуменьясь кармавтсь ветямодо тонеть мазый вайгеленть.</txt>
<trEng></trEng></sent></p>
<p><sent><txt>― Ох, пелян: илязо ема друк сельмень икельде.</txt>
<trEng></trEng></sent>
<sent><txt>Те жо ― чуда...</txt>
<trEng></trEng></sent></p>
<p><sent><txt>― Тон, мать регентша, мезть а эрявить уш кармить кортамо.</txt>
<trEng></trEng></sent></p>
<p><sent><txt>― Паряк, алкукскак ланга туинь, ансяк истямояк шка сы: тонгак марясак те тейтеренть, кода сон моравтсы « Иже херувимы» -нть.</txt>
<trEng></trEng></sent>
<sent><txt>Пек ламо сельведь валовты ды казнанокак сюпалгавтсы.</txt>
<trEng></trEng></sent>
<sent><txt>Тонгак мейле шнасак.</txt>
<trEng></trEng></sent></p>
<p><sent><txt>― Туинь.</txt>
<trEng></trEng></sent>
<sent><txt>Эрядо-аштеде шумбрасто.</txt>
<trEng></trEng></sent></p>
<p><sent><txt>― Тонстетькак пазоять кедьстэ карматано вешеме текень жо...</txt>
<trEng></trEng></sent></p>
<page>((KutoA1976-0108))</page>
<p><sent><txt>Катя ды мать Еванфия якасть вечерняв.</txt>
<trEng></trEng></sent>
<sent><txt>Од тейтересь истяня чоп талакалесь, натой лужаня « Свете тихиенть»  моравтомото, сельведензэ туекшнесть кавто рядсо.</txt>
<trEng></trEng></sent>
<sent><txt>Покш трапезнойсэнть ужинэськак сонензэ пек вечкевсь.</txt>
<trEng></trEng></sent></p>
<p><sent><txt>Пильгест ало шатыця кевень ашо плитатнень ланга сынь регентшанть марто састыне молильть кудов ды садонть маласто несть коштсонть кашкиця ламодояк ламо маравт.</txt>
<trEng></trEng></sent>
<sent><txt>Касы, касы куцяст ― кепети палманькс ― киряты мекев.</txt>
<trEng></trEng></sent>
<sent><txt>Неть маравтнень истя кепсетемаст-новолькшнемаст лецтизе Катянь мельс Валдай Боруконь ланчезь якамсто ды кирнявтнемстэ киштеманть.</txt>
<trEng></trEng></sent>
<sent><txt>Ансяк улкоть ульнесь те ды ялатеке маряви умок.</txt>
<trEng></trEng></sent>
<sent><txt>Умок маряви, нама, секс, мекс истяня васов неть колмо-ниле читнестэ пачкодсь Катя.</txt>
<trEng></trEng></sent></p>
<p><sent><txt>Читне ютнесть, прок чёпкасо янтарень эрьтть кайсевсть.</txt>
<trEng></trEng></sent></p>
<p><sent><txt>Катя тонавтнесь регентшанть кедьсэ моравтомо, писаниянь ловномо ды манашкас нарамстонзо отвечамо.</txt>
<trEng></trEng></sent>
<sent><txt>Тев ютксто яксесь рукодельняв ды вешнесь-мукшнось аштемадо робота, да, тетянзо валкс, кедензэ пек сеетьстэ чавольть.</txt>
<trEng></trEng></sent>
<sent><txt>Вельть ламо виензэ теемс ульнесь а ков ды сельмензэ уш сиядыльть манастырень черноробочей беличкатиень лангскак.</txt>
<trEng></trEng></sent></p>
<p><sent><txt>Садонь ваныцясь Катянень яла кантесь умарть ды кенерезь вишнят.</txt>
<trEng></trEng></sent>
<sent><txt>Истя, содазь, мелензэ вансь.</txt>
<trEng></trEng></sent></p>
<p><sent><txt>Мать регентшась редизе, што сонзэ кедьсэ тонавтницясь кар-мась сеетьстэ судонзо нолтнеме, лоткась тензэ ютко шкань макснемеде, мукшнось ризныцянтень яла тев мельга тев.</txt>
<trEng></trEng></sent>
<sent><txt>Катянь мельс ярсамсто сеетьстэ кармась лецтнеме Борько.</txt>
<trEng></trEng></sent>
<sent><txt>Катя лиясто лоткавтылизе пенчензэ ды арсезевиль: « Ярсась ли течи Борько?».</txt>
<trEng></trEng></sent></p>
<p><sent><txt>Чокшне позда, матедевемадо икелеяк, од тейтеренть арсемась улынесь яла текеде: « Косо вана те шкане Борько? Паряк, семс мусь лия ― мондень вадря?» </txt>
<trEng></trEng></sent></p>
<p><sent><txt>Борько жо кодаткак лият эзь вешне.</txt>
<trEng></trEng></sent>
<sent><txt>Сон алкукс кунсолызе ды потмаксос кемизе Маркань.</txt>
<trEng></trEng></sent>
<sent><txt>Ялго тусь вечкевиксэнть вешнеме.</txt>
<trEng></trEng></sent>
<sent><txt>Катянь валдо чамась ульнесь те цёранть икелев маницякс.</txt>
<trEng></trEng></sent>
<sent><txt>Мазый вайгелесь ― тердицякс.</txt>
<trEng></trEng></sent>
<sent><txt>Алясь пачкодсь манастыренть вакссо мастерскойтнес, невтизе прянзо тевень содыцякс ды сиведевтизе прянзо тосонь вельть вадря гончарнойсэнть роботамо.</txt>
<trEng></trEng></sent>
<sent><txt>Се мастерскойсэнть мартонзо важодсь Авдон Орехов, буринашка цёра, сонзэ кирдаж, ансяк уш урьвакстозь.</txt>
<trEng></trEng></sent>
<sent><txt>Русой виде черензэ нарамсто комавтни прязонзо шакш.</txt>
<trEng></trEng></sent>
<page>((KutoA1976-0109))</page>
<sent><txt>Сельмензэ серойть, нусманят.</txt>
<trEng></trEng></sent>
<sent><txt>Лапш судонзо керш пеле якстерди керявксонь домка след.</txt>
<trEng></trEng></sent>
<sent><txt>Борько кенерсь теевеме тензэ вельть паро ялгаксокс.</txt>
<trEng></trEng></sent>
<sent><txt>Уцить вейсэ.</txt>
<trEng></trEng></sent>
<sent><txt>Борьконь зярс-мейс арасть ацамонзо.</txt>
<trEng></trEng></sent>
<sent><txt>Донянь жо семиязо велесэ, тестэ пек васоло.</txt>
<trEng></trEng></sent>
<sent><txt>Целест-мелесткак ёвтдизь уш вейке-вейкень эйстэ апак сёпо.</txt>
<trEng></trEng></sent>
<sent><txt>Рузось ки соды кода бажи таштамс ярмакт, молеме мартост кудов ды панжомс эсензэ гончарня.</txt>
<trEng></trEng></sent>
<sent><txt>Зярдо жо кармась содамо, мекс тесэ Барько, путызе превс:</txt>
<trEng></trEng></sent></p>
<p><sent><txt>― Азё сы недлячистэ мананастыренть куншкасо соборонтень обедняв ды ванстнек тосо ― ломанесь аволь салмукс ― несак.</txt>
<trEng></trEng></sent></p>
<p><sent><txt>Мейле алкукс истяня лиссь тевесь.</txt>
<trEng></trEng></sent>
<sent><txt>Катя, зярдо неизе Валдаень Барьконь, марясь, кода якстерьгады чамазо.</txt>
<trEng></trEng></sent></p>
<p><sent><txt>« Вай, висыкстэмесь тезэньгак пачкодсь, ― радовазь арсезевсь од тейтересь.</txt>
<trEng></trEng></sent>
<sent><txt>― Панси мельган.</txt>
<trEng></trEng></sent>
<sent><txt>Аштемс таркам ды пазонь экшс молеме ёном ёмавтни.</txt>
<trEng></trEng></sent>
<sent><txt>Мезть тейнемс? Кода менемс цёранть монь мельс туемадо? Паряк, ёвтнемс теде мать Августинанень?»</txt>
<trEng></trEng></sent></p>
<p><sent><txt>Обуцязо тейтеренть вейкель да пароль.</txt>
<trEng></trEng></sent>
<sent><txt>Витькстась тамашадонть игуманьянтень апак кавтолдо ды сельведнек энялдсь тензэ:</txt>
<trEng></trEng></sent></p>
<p><sent><txt>― Наравтомак эно седе курок.</txt>
<trEng></trEng></sent></p>
<p><sent><txt>Се мерсь:</txt>
<trEng></trEng></sent></p>
<p><sent><txt>― Тукшнат монь мельс, пазонь раба.</txt>
<trEng></trEng></sent>
<sent><txt>Сы недлячистэ жо тейсынек тень...</txt>
<trEng></trEng></sent></p>
<p><sent><txt>Борько Катянь марто вастома чиденть мейле прок превстэ лиссь.</txt>
<trEng></trEng></sent>
<sent><txt>Эрьва шакшстонть кармась нееме вечкевиксэнзэ чаманть.</txt>
<trEng></trEng></sent>
<sent><txt>Кияк токади ве церепка ― цёрантень маряви Катянь вельть мазый вайгелесь.</txt>
<trEng></trEng></sent></p></chap>
<chap><chapNo>8</chapNo>

<p><sent><txt>Понеделуникстэнть валске марто, роботамо шкасто, гончарной мастерскоентень апак учо совась манастырень мать казначеясь ды кевкстсь:</txt>
<trEng></trEng></sent></p>
<p><sent><txt>― Конанк тесэ Борис Валдаев?</txt>
<trEng></trEng></sent></p>
<p><sent><txt>― Мон, ― отвачась, аламодо талакадовозь, Борько.</txt>
<trEng></trEng></sent></p>
<p><sent><txt>― Тесэ тонеть а тарка, ― мерсь тензэ сыре манашкась.</txt>
<trEng></trEng></sent>
<sent><txt>― Мон, улезэ теть ёвтазь, неть весе мастерскойтнень лангсо прявт.</txt>
<trEng></trEng></sent>
<sent><txt>Получак течи жо расчёт.</txt>
<trEng></trEng></sent></p>
<p><sent><txt>― А содан мекс панят эйсэнь.</txt>
<trEng></trEng></sent></p>
<p><sent><txt>― Ойметь а ванькс.</txt>
<trEng></trEng></sent></p>
<page>((KutoA1976-0110))</page>
<p><sent><txt>― Или кияк совсесь тозонь?</txt>
<trEng></trEng></sent></p>
<p><sent><txt>― Аютко тень мартот спорямс.</txt>
<trEng></trEng></sent></p>
<p><sent><txt>Велявтсь удало ёндо ды каштансто тусь.</txt>
<trEng></trEng></sent>
<sent><txt>Остатка венть Авдон марто Борькот печтизь аволь весёласто.</txt>
<trEng></trEng></sent>
<sent><txt>Кувать эзть матедеве ды тошкасть оякс.</txt>
<trEng></trEng></sent></p>
<p><sent><txt>― Теветь лиси ― кемемак монь, ансяк васов иля тукшно зярс-мейс, ― тонавтсь ялганть Авдон.</txt>
<trEng></trEng></sent>
<sent><txt>― Азё Калякинав.</txt>
<trEng></trEng></sent>
<sent><txt>Аволь васоло се велесь.</txt>
<trEng></trEng></sent>
<sent><txt>Уш вете вайтельбеть ютамс тосто тей самстонть ― мезеяк араськак.</txt>
<trEng></trEng></sent>
<sent><txt>Тонсь содат, кодамо шкась: тев ланго.</txt>
<trEng></trEng></sent>
<sent><txt>Мольть кодамояк сюпавнень ды сивидик прят роботамо.</txt>
<trEng></trEng></sent>
<sent><txt>Сы недлячистэнть валске ланга чийть монень.</txt>
<trEng></trEng></sent>
<sent><txt>Мартот улезэ Катянень анокстазь уш сёрма.</txt>
<trEng></trEng></sent>
<sent><txt>Молят обедняв ды, ваксканзо ютамсто, тонгсак рясанзо зепс...</txt>
<trEng></trEng></sent></p>
<p><sent><txt>Кунсолызе Борько.</txt>
<trEng></trEng></sent>
<sent><txt>Маласо недлятастэнть пачкодсь Калякина велень ломантнень марто весе зэрниця соборонть малас.</txt>
<trEng></trEng></sent>
<sent><txt>Кавто пельга нерниця нищейтнень юткова кузсь ашо кевень ламо чалгамотнень ланга шокш кустембрянтень.</txt>
<trEng></trEng></sent>
<sent><txt>Чекамстонзо-покамстонзо покш сыявксокс неявсь тензэ панжадо кенкштнева ципельдиця лампадкань ды ламо свечань валдось.</txt>
<trEng></trEng></sent>
<sent><txt>Цёрась эцесь ломантнень мельга церькованть куншка видьс.</txt>
<trEng></trEng></sent>
<sent><txt>Марясь моткодезевема:</txt>
<trEng></trEng></sent></p>
<p><sent><txt>― Ванодоя: тейтерь нарыть.</txt>
<trEng></trEng></sent></p>
<p><sent><txt>Варштась тов Борькояк, неизе, што нарамо таркасонть ашти Катя, ды ловташкадсь.</txt>
<trEng></trEng></sent></p>
<p><sent><txt>Морадтсть нарамо коенть ушодовома тропарь « Объятия, отче, отверсти ми потшися».</txt>
<trEng></trEng></sent></p>
<p><sent><txt>― Что пришла еси, сестро? ― кевкстнесь архиереесь.</txt>
<trEng></trEng></sent></p>
<p><sent><txt>― Жития ради постнического, ― отвечась тензэ Катя.</txt>
<trEng></trEng></sent></p>
<p><sent><txt>― Вай, кодамо мазый! ― серьгедевсь тейтерь-ава.</txt>
<trEng></trEng></sent></p>
<p><sent><txt>― Натой жаль, ― мерсь цёраяк.</txt>
<trEng></trEng></sent></p>
<p><sent><txt>― Вольною ли мыслью желаеши сподобиться ангельского образа, ― сохранить себя до конца живота в девстве, целомудрии и послушании?</txt>
<trEng></trEng></sent></p>
<p><sent><txt>― Да, воистину так, честной отче, ― таньшкавтсь Катя мазый вайгельсэнзэ кунсолыцянь ламо седейть.</txt>
<trEng></trEng></sent></p>
<p><sent><txt>― Мекс истя живойстэ бажи калмамс эсь прянзо? ― састо маряви тейтерень вайгель.</txt>
<trEng></trEng></sent></p>
<p><sent><txt>― Манизе, нать, кияк...</txt>
<trEng></trEng></sent></p>
<p><sent><txt>― Се Христос невидимо здесь предстоит, ― кортась архиереесь.</txt>
<trEng></trEng></sent>
<sent><txt>― Возьми ножницы и подаждь ми...</txt>
<trEng></trEng></sent></p>
<page>((KutoA1976-0111))</page>
<p><sent><txt>Катя комась, кепединзе кияксонть куншкасто васоньбеельтнень ды максынзе сынст архиереентень.</txt>
<trEng></trEng></sent>
<sent><txt>Мейле комавтызе прянзо.</txt>
<trEng></trEng></sent></p>
<p><sent><txt>― Ды ба-атюш-ки-иии, ― меревсь рузонь одирьва.</txt>
<trEng></trEng></sent></p>
<p><sent><txt>Талакадозь аштиця Борько лоткась неемадо: сэтьме сельведензэ, лисемстэст, вельтизь весе сень, мезенть редямсто сорнось пек чулксетиця седеезэ ды марямодояк лоткась цёрась.</txt>
<trEng></trEng></sent>
<sent><txt>Пря потмозо прок палсь.</txt>
<trEng></trEng></sent>
<sent><txt>Тосо или соборонть жолокольнясо зэрнесь эчке вайгель баягась? Алкукс, апак учо ды сонензэ покштояк покш тевденть мейле те пайстомо прясь арсесь, што манастыресь нейке жо лондады, моданть пачк сонзэ туемань варяськак потоми ды светэсь ёми.</txt>
<trEng></trEng></sent></p>
<p><sent><txt>Борьконь авардеманть кияк эзизе путо мезекскак: сондензэ башкаяк сюмордицят-диреждицят ламольть.</txt>
<trEng></trEng></sent>
<sent><txt>Алясь ютась валаня, кельме стенанть ёжова ды сеске обеднянть ушодовомадо мейле лиссь ушов.</txt>
<trEng></trEng></sent>
<sent><txt>Ваны: покш соборось истя жо зэрни таркасонзо, ды чись венсни тензэ прок сырнень васоньбеельть.</txt>
<trEng></trEng></sent></p>
<p><sent><txt>Борько кармась само ёжозонзо ды секе пильге лангсо чийсь Авдон оянстэнь.</txt>
<trEng></trEng></sent>
<sent><txt>Васняяк сезнизе сон апак максо сёрманть ды витькстась:</txt>
<trEng></trEng></sent></p>
<p><sent><txt>― Те серманть ладсо сезневсь монь лембе седеем ды чалксевсь пильгалов.</txt>
<trEng></trEng></sent>
<sent><txt>Мезть кадовсь тейнемс монень, ялгай? Катя наравтызе прянзо манашкакс.</txt>
<trEng></trEng></sent>
<sent><txt>Ков молемс тень ды кода менемс мелявксстон? Мештемгак весе сорны оймень лакамодо, чадомадо...</txt>
<trEng></trEng></sent>
<sent><txt>Путомак превс.</txt>
<trEng></trEng></sent></p>
<p><sent><txt>― А содан уш, кода тонеть лезэдемс, ― отвечась Орехов.</txt>
<trEng></trEng></sent>
<sent><txt>― Аштека, да монь алужом Дора манастырьсэнть роботы садонь мельга якицякс.</txt>
<trEng></trEng></sent>
<sent><txt>Течи жо кортан мартонзо.</txt>
<trEng></trEng></sent>
<sent><txt>Пек ёжов авась.</txt>
<trEng></trEng></sent>
<sent><txt>Тувтал муи ды ванды чить ливтсы Катянь ашо пирявксонть экшстэ.</txt>
<trEng></trEng></sent></p>
<p><sent><txt>Чокшне сон якась ков-бути.</txt>
<trEng></trEng></sent>
<sent><txt>Сась позда ды мерсь учицянстэнь:</txt>
<trEng></trEng></sent></p>
<p><sent><txt>― Борис, ознок Пазнэнь ды моненьгак ёвтак пасиба: ванды вастоват алужот марто.</txt>
<trEng></trEng></sent></p>
<p><sent><txt> ...</txt>
<trEng></trEng></sent>
<sent><txt>Цёратне лиссть кальбулонть вакска молиця кинть лангс.</txt>
<trEng></trEng></sent></p>
<p><sent><txt>Ашолдыця ды виев росась, мерят, керьксавсь эрьва тарадонтень ды ставсь эрьва лопинентень ламодояк ламо ведь эрьгекс.</txt>
<trEng></trEng></sent>
<sent><txt>Эрьва чувтось, эрьва курось аштесь теке талакадозь, ды мольсь кашт весе кальбулось.</txt>
<trEng></trEng></sent></p>
<page>((KutoA1976-0112))</page>
<p><sent><txt>Варма кошткеяк арасель.</txt>
<trEng></trEng></sent>
<sent><txt>Ды марявсь ― ёвтак вайгельсэ вейке вал или тошкстак ― весть лоськ меревемстэ новоли ды валови моданть мештьс петнявксонь пес поводевезь ведесь.</txt>
<trEng></trEng></sent></p>
<p><sent><txt>Алятне росанть кепетемс якасть кинть кувалт мекев-васов.</txt>
<trEng></trEng></sent>
<sent><txt>Зярдо тикшесь аламодо коштась, манастыренть ёнов молемстэст васня эцесь кальбулонтень Авдон.</txt>
<trEng></trEng></sent>
<sent><txt>Ведьгеменьшка эскельксэнь ютазь, истя жо тейсь Валдай Борькояк.</txt>
<trEng></trEng></sent></p>
<p><sent><txt>Марявсь ансяк вирьсэнть нармушкатнень вельть ламо вайгельсэ чоледемась.</txt>
<trEng></trEng></sent></p>
<p><sent><txt>Невтнесть эсь пряст ниже кальбулостонть алятне.</txt>
<trEng></trEng></sent>
<sent><txt>Лиси вейкесь, варшты манастыренть ёнов ды кекши мекев.</txt>
<trEng></trEng></sent>
<sent><txt>Мейле омбоцесь истя жо теи.</txt>
<trEng></trEng></sent>
<sent><txt>Мерят кекшнемнесэ налксить.</txt>
<trEng></trEng></sent></p>
<p><sent><txt>Учозесь яла кода-бути друк сы.</txt>
<trEng></trEng></sent>
<sent><txt>Манастыренть ендо появасть кавто манашкат ― Катя ды садонь мельга якиця Дорофея.</txt>
<trEng></trEng></sent>
<sent><txt>Седе сыренть рясанзо каркс экшсэ неяви узере.</txt>
<trEng></trEng></sent>
<sent><txt>Чись токасы струясонзо ― валдорынк теи.</txt>
<trEng></trEng></sent>
<sent><txt>Катянь рунгонзо перька карксазь мушконь пикс.</txt>
<trEng></trEng></sent>
<sent><txt>Манашкатне истя сыргасть умаринань алце тарадонь нежелемс рашко марто чова чувтонь керямо.</txt>
<trEng></trEng></sent></p>
<p><sent><txt>Борько каявсь кекшема таркастонзо кинть лангс, цопадизе Катянь удало ёндо пеке нучк.</txt>
<trEng></trEng></sent></p>
<p><sent><txt>Тейтересь явинзе цёранть кедензэ ды кежензэ кирдезь мерсь:</txt>
<trEng></trEng></sent></p>
<p><sent><txt>― Пайстомо, тон виеть иляк невтне монень.</txt>
<trEng></trEng></sent>
<sent><txt>Лиякс теят, пачтясак прят виськсчамас.</txt>
<trEng></trEng></sent>
<sent><txt>Кода тон эзить визде токадемс монь? А содат, нать, кодамо чин аволь умок максозь монень?</txt>
<trEng></trEng></sent></p>
<p><sent><txt>― Манашкань?</txt>
<trEng></trEng></sent></p>
<p><sent><txt>― Ангелэнь.</txt>
<trEng></trEng></sent></p>
<p><sent><txt>― А кенгелят?</txt>
<trEng></trEng></sent></p>
<p><sent><txt>― А кемат?</txt>
<trEng></trEng></sent></p>
<p><sent><txt>― Мон бажан апак согласяяк саемат.</txt>
<trEng></trEng></sent></p>
<p><sent><txt>― Нать, виеть ламо?</txt>
<trEng></trEng></sent></p>
<p><sent><txt>― Саты.</txt>
<trEng></trEng></sent></p>
<p><sent><txt>― Сестэ адя те вирнемть потмов ды невтик.</txt>
<trEng></trEng></sent></p>
<p><sent><txt>Сасасть пиже кужине.</txt>
<trEng></trEng></sent>
<sent><txt>Куйшкасонзо мазылгалесь Катянь кондямо виде рунго килейне.</txt>
<trEng></trEng></sent>
<sent><txt>Теке сиясо валызе чись аволь ансяк лопанзо ды комелензэ ― Катянь лангсо раужо рясантькак.</txt>
<trEng></trEng></sent></p>
<p><sent><txt>Цёрась каявсь вечкевиксэнзэ кутмордамо.</txt>
<trEng></trEng></sent>
<sent><txt>Катя нерькстызе венстемстэ сювордавозь мокшнасо мештьс истя виевсэ, што потамсто ды сяворемстэ Борько сонсензэ сталмосо синдизе маласост килейненть.</txt>
<trEng></trEng></sent>
<page>((KutoA1976-0113))</page>
<sent><txt>Праськак кодамо-бути пельс наксадо пенька лангс.</txt>
<trEng></trEng></sent>
<sent><txt>Томбавсь.</txt>
<trEng></trEng></sent></p>
<p><sent><txt>― А вечксамак, ― стямо снартомсто буто кувсезевсь алясь.</txt>
<trEng></trEng></sent></p>
<p><sent><txt>― Карман, Борис, озномо кисэть пазнэнь: максозо теть вечкемат кирдемс-кандомс вий, ― мерсь туемстэ Катя.</txt>
<trEng></trEng></sent>
<sent><txt>Велявтсь.</txt>
<trEng></trEng></sent>
<sent><txt>Поладсь: ― Лемем, аля, сестра Виктория.</txt>
<trEng></trEng></sent>
<sent><txt>Кунсоломак ― азе кудов.</txt>
<trEng></trEng></sent>
<sent><txt>Бути кармат монень эрявомо, тердтян...</txt>
<trEng></trEng></sent></p>
<p><sent><txt>Истя Нал велесэ згилязь мерить ломанень тевс эцицянень.</txt>
<trEng></trEng></sent></p>
<p><sent><txt>Борько чувтомсь арсемстэнзэ: « Сонзэ мельга пансемстэнть мон манявинь алкукскак.</txt>
<trEng></trEng></sent>
<sent><txt>Эрямо ды аштема таркат пачк ладяволь бу туемс тонеть, Виктория...»</txt>
<trEng></trEng></sent></p></chap>
<chap><chapNo>9</chapNo>

<p><sent><txt>Нал велесэ кудотне чавот вейкень пес.</txt>
<trEng></trEng></sent>
<sent><txt>Ломантне пивсыть розь.</txt>
<trEng></trEng></sent>
<sent><txt>Эйкакшонь лавстнеяк ловолезь экше таркава, тинге малава.</txt>
<trEng></trEng></sent></p>
<p><sent><txt>Пултнэ коштканть нулномстост неявить плетентнень велькска.</txt>
<trEng></trEng></sent>
<sent><txt>Маряви риштнема ды пивсэма цётмарсо калтаема.</txt>
<trEng></trEng></sent></p>
<p><sent><txt>Борьконь рунгонзо, мерят, уросо пупси сэретькс.</txt>
<trEng></trEng></sent>
<sent><txt>Цёрась мик менчеви ды тарцк тейни.</txt>
<trEng></trEng></sent>
<sent><txt>Сон весемеде пек учи кудов обедамо туеманть, ансяк овсе стяко.</txt>
<trEng></trEng></sent>
<sent><txt>Рамко мерсь тейтеренстэнь:</txt>
<trEng></trEng></sent></p>
<p><sent><txt>― Азё, Груня, ярсамопелень кис.</txt>
<trEng></trEng></sent>
<sent><txt>Обедатано теске.</txt>
<trEng></trEng></sent></p>
<p><sent><txt>Груня кандсь рошксе, пельссалыязь куярт, валске кочказь вишнят.</txt>
<trEng></trEng></sent>
<sent><txt>Пуромсть ниленест экше таркас, кармасть ярсамо.</txt>
<trEng></trEng></sent></p>
<p><sent><txt>Васоло пандо прияесэ сияждомсто липнесь кинь-бути валдо сока пенч.</txt>
<trEng></trEng></sent>
<sent><txt>Рамко цёранстэнь мерсь:</txt>
<trEng></trEng></sent></p>
<p><sent><txt>― Ломанть, неяви, тусть видемеяк, минь вана злыдардемат марто поздаинек.</txt>
<trEng></trEng></sent></p>
<p><sent><txt> ...</txt>
<trEng></trEng></sent>
<sent><txt>Ярмункасто минек ёно сивелить роботникть.</txt>
<trEng></trEng></sent>
<sent><txt>Валдай Борькояк сиведизе прянзо Мазыльканень роботникекс.</txt>
<trEng></trEng></sent>
<sent><txt>Цёрась арсесь Авдон Орехов ладсо васня добовамс ярмакт, мейле панжомс чакшонь тейнема мастерской.</txt>
<trEng></trEng></sent></p>
<p><sent><txt>Покш ярмунканть ютамодо мейле васенде цетьверкень валске Борько мольсь Мазыльканень.</txt>
<trEng></trEng></sent>
<sent><txt>Завторкавомадост мейле Лебо кильдевтсь кедьстэнзэ рыжой лишме ды тусь мартонзо Керьзэднень томбалев атавань ледеме.</txt>
<trEng></trEng></sent></p>
<page>((KutoA1976-0114))</page>
<p><sent><txt>Пек манявтадо, бути арсетядо, Мазылькань Данько атянь арась тикшезэ.</txt>
<trEng></trEng></sent>
<sent><txt>Мелень-маныньгак ламо.</txt>
<trEng></trEng></sent>
<sent><txt>Латало кавто покш сушиласт пряс эцезь, ансяк лишноесь, келя, кши а веши ды а меши.</txt>
<trEng></trEng></sent>
<sent><txt>Эрыва сёксестэнть Лебо леднесынзе весе чей болотатненьгак.</txt>
<trEng></trEng></sent>
<sent><txt>Ниле лишметь Мазылькатне кирдить.</txt>
<trEng></trEng></sent>
<sent><txt>Эрьванть поназо цивторды, уця лангсонзо олак, мерят очко.</txt>
<trEng></trEng></sent>
<sent><txt>Те рыжоеськак истямо.</txt>
<trEng></trEng></sent>
<sent><txt>Аволи прясонзо верев-алов, буто сюконякшны каршо вастыця ломантненень.</txt>
<trEng></trEng></sent></p>
<p><sent><txt>Лебо варштась икелев: а понги ли каршост лишмесэ молемстэ аявиця.</txt>
<trEng></trEng></sent>
<sent><txt>Кургозояк автевсь: ютамо кинзэ трокс Отелянь лисьма лангс курсянзо пева кавто чаво ведра марто ливтязь ливтясь овсе кепе Мазуронь Маланка.</txt>
<trEng></trEng></sent></p>
<p><sent><txt>― Лоткак, семишникень авине! ― верьга вайгельть, кроязь мерсь Лебо.</txt>
<trEng></trEng></sent>
<sent><txt>― Тонь эйсэ ков истя шайтянт кандыть.</txt>
<trEng></trEng></sent>
<sent><txt>Ким трокс ютамо? Тпру-у! ― лоткавтызе лишмензэ.</txt>
<trEng></trEng></sent></p>
<p><sent><txt>Мала кунсолызе.</txt>
<trEng></trEng></sent></p>
<p><sent><txt>― Вай, Лебо леляй, манявинь.</txt>
<trEng></trEng></sent>
<sent><txt>Уш простямак, инескеть.</txt>
<trEng></trEng></sent></p>
<p><sent><txt>― Простятам вана ождясо кутьмереть трокс, ― таго кроязь, отвечать Лебо.</txt>
<trEng></trEng></sent>
<sent><txt>― Тень кисэ, каль базар, ютак лишме марто крандазонть перька колмо разт, кода уредевть свадьбань улав лувост перть якить.</txt>
<trEng></trEng></sent></p>
<p><sent><txt>― Хоть сядо раз ютан, ансяк простямак.</txt>
<trEng></trEng></sent></p>
<p><sent><txt>Шланкаить вальмат: истя эсест кудотнестэ ваныть шабрань аватне ― мезе теевсь ульцясонть, ки тосо пижни.</txt>
<trEng></trEng></sent></p>
<p><sent><txt>« Вый, кодамо виськсчамась», ― арси Мала кильдезь лишменть перька бойкасто якамстонзо.</txt>
<trEng></trEng></sent>
<sent><txt>― Ансяк мезеяк а теят: Сарсо весемеде сюпавтне сынь ― Мазылькат».</txt>
<trEng></trEng></sent></p>
<p><sent><txt>― Ютават ― сельгк весть керш лавтовот трокс, ютават ― сельгк, ― мери тензэ Лебо.</txt>
<trEng></trEng></sent></p>
<p><sent><txt>Мала ютави ― цюх! сельги.</txt>
<trEng></trEng></sent>
<sent><txt>Ды истя колмо разт.</txt>
<trEng></trEng></sent>
<sent><txt>Бойка-бойка, превензэяк веляскадсть.</txt>
<trEng></trEng></sent></p>
<p><sent><txt>― Паро.</txt>
<trEng></trEng></sent>
<sent><txt>Саты.</txt>
<trEng></trEng></sent>
<sent><txt>Чаво ведрат марто теде мейле монь ким трокс иля яка вестькак.</txt>
<trEng></trEng></sent>
<sent><txt>Ознок пазнэнь, улезэ тенек путь, а то те разонть кисэяк мейле тонавттадызь, эрзява...</txt>
<trEng></trEng></sent>
<sent><txt>Но-о-о!</txt>
<trEng></trEng></sent></p>
<page>((KutoA1976-0115))</page>
<p><sent><txt>Киторкстнезевсь Лебонь седеезэ: каршо валгак эзь ёвта сонензэ Мала.</txt>
<trEng></trEng></sent>
<sent><txt>Сонзэ атявтось, нама, каль базар ― аразень лангсо покш.</txt>
<trEng></trEng></sent></p>
<p><sent><txt>Килейнерь ульцянть кавто пельга ды кинть кувалт каршост ютыця цёратне сыренек-однэк, Лебонь вастомсто, кавто кедьсэ стамбаро сайнить шапкаст, аватне жо сюконить алов ды эрьвась кеци, зярдо несы: сюпав Данько левксэсь токавтызе пряс путомас кедензэ.</txt>
<trEng></trEng></sent></p>
<p><sent><txt>Каштангалиця Лебонь тетясь эсь койсэнзэ аволь сюпав: бажамонзо коряс ули-парозо аламо ды пряяк атясь а шнакшны, ансяк Сарсо эряцятнень ютксто стака муемс кудазоро, кона Даньконь кедьстэ эзь займа зяярояк сюро или ярмакт.</txt>
<trEng></trEng></sent>
<sent><txt>Пакся ушосо те атянть варма ведьгевезэ яжась, велесэ-пушкасо а сявордовиця лавказо.</txt>
<trEng></trEng></sent></p>
<p><sent><txt>Лебояк яла яки сёксня тикшень леднеме тев аразде.</txt>
<trEng></trEng></sent>
<sent><txt>Паряк, секс ломанть кортнить: « Мазылькатне роботамсто чувт-кандт синдить».</txt>
<trEng></trEng></sent>
<sent><txt>Коркои Лебо пелюмнесэ, зярдо потмора чись а маштови ливсэмс.</txt>
<trEng></trEng></sent>
<sent><txt>Лавкасонть ашти низэ.</txt>
<trEng></trEng></sent>
<sent><txt>Наде тетякс тусь: максы долкс трёшникень питне ― сермады семишник.</txt>
<trEng></trEng></sent></p>
<p><sent><txt>Сонсь Данько атя конёвс а соды.</txt>
<trEng></trEng></sent>
<sent><txt>Машты амсяк «росписувоца».</txt>
<trEng></trEng></sent>
<sent><txt>Фамилиянзо кавксо букватнень сёрмадомо машты сёканя лёзань кондямо пулыне марто.</txt>
<trEng></trEng></sent>
<sent><txt>Натой радови, зярдо карми конёвонть ланга букватнень вачкамо рядсек, теке тарадт: Мазылёвъ.</txt>
<trEng></trEng></sent>
<sent><txt>Турванзояк поцтясынзе, зярдо варшты кедь сёрманть лангс вить пельде ды керш ёндо: покш мельспаро тензэ.</txt>
<trEng></trEng></sent></p>
<p><sent><txt>Данько ниденть прянь шныця ломань аволь ансяк Нал велесэ, маласо велетневаяк арась.</txt>
<trEng></trEng></sent>
<sent><txt>Алкукс, прок превстэ лиснеме кармась.</txt>
<trEng></trEng></sent>
<sent><txt>Мелят кизна мери шабрасост эриця вейке бабанень:</txt>
<trEng></trEng></sent></p>
<p><sent><txt>― Минек уш теня...</txt>
<trEng></trEng></sent>
<sent><txt>пасиба пазомтень: атякшоськак чистэнть алыи колмо алт.</txt>
<trEng></trEng></sent></p>
<p><sent><txt>Паро кулясь превстэ яви курок, а те пезнась ломантень мельс, прок паро эске.</txt>
<trEng></trEng></sent>
<sent><txt>Кодаяк а таргави.</txt>
<trEng></trEng></sent>
<sent><txt>Косо пеелеме кармть ― ушодсызь.</txt>
<trEng></trEng></sent>
<sent><txt>Евсянень ― Лебонь цёрынентень ― ялганзо тюк савтсть.</txt>
<trEng></trEng></sent>
<sent><txt>А кенери тона ульцяв лисеме, Мазуронь Любой мери тензэ:</txt>
<trEng></trEng></sent></p>
<p><sent><txt>― Течи бабат яишницякс атякшонь алт эзь реста? Хи-хи-хи!</txt>
<trEng></trEng></sent></p>
<p><sent><txt>Цёрыненть сыть кежензэ.</txt>
<trEng></trEng></sent>
<sent><txt>Сельведнек сови кудов ды пеняци аванстэнь.</txt>
<trEng></trEng></sent></p>
<page>((KutoA1976-0116))</page>
<p><sent><txt>― Мерть азё тенст каль базарт, ― кармавты вейкине цёранстэнь мельсапаргадозь Наде.</txt>
<trEng></trEng></sent></p>
<p><sent><txt>Евся лиси вальмалов ды пижни Любон мезнень:</txt>
<trEng></trEng></sent></p>
<p><sent><txt>― Эй, каль базарт!</txt>
<trEng></trEng></sent></p>
<p><sent><txt>Лебо ды низэяк истя мерить арась чисэ эрицянень ды мельде апак пеле ― сельмс.</txt>
<trEng></trEng></sent>
<sent><txt>Ломантне жо теизь неть валтнэнь васенцекс ёвтыцянстэст прозваниякс, ансяк ливсить эйсэст, эрявомсто, сельме удалга.</txt>
<trEng></trEng></sent>
<sent><txt>Глеб Данилович а вечки лангсонзо згиляцят.</txt>
<trEng></trEng></sent>
<sent><txt>Ки смеи сонзэ мельс-апарос пачтеме ― сень лангс кеж яла кирди.</txt>
<trEng></trEng></sent></p>
<p><sent><txt>Моли Лебо роботникензэ марто лишмесэ тува, кува вейкетьстэ ды валанясто ацавсь ашо сёвонь, ды секс арси: « Паро таркась кирьпецень тейнема сарайнень.</txt>
<trEng></trEng></sent>
<sent><txt>Шка тенек вачкавтомс кевень кудояк.</txt>
<trEng></trEng></sent>
<sent><txt>Якшамкань Листарнись оно затеясь истямо покш тев Нал велесэнть васенцекс.</txt>
<trEng></trEng></sent>
<sent><txt>Нама, се кудонть ― шка сы ― рамасы тарканек Лебо Евоянстэнь.</txt>
<trEng></trEng></sent>
<sent><txt>Мирдевтеме Палаганень а уштневияк истямо кудось».</txt>
<trEng></trEng></sent></p>
<p><sent><txt>Лебо истя арсематнеде картузонзояк уцордызе прястонзо.</txt>
<trEng></trEng></sent>
<sent><txt>Се жо шкане вастовсь тенст Лемдяй Исай.</txt>
<trEng></trEng></sent>
<sent><txt>Лоткавсь, ашти, прок палмань, Завтири, неяви кавто кедьсэ саизе шапканзо.</txt>
<trEng></trEng></sent>
<sent><txt>Сюконямстонть мерсь потмонзо пачк: « Те мень истямо покш тамаша? Каль-базар а кайсекшни шапканзо киненьгак, ― монь вастомсто жо саизе ды вант натой нейгак эзизе пут мекев.</txt>
<trEng></trEng></sent>
<sent><txt>Улема, сон Исан Трофимычень ломанькс лови.</txt>
<trEng></trEng></sent>
<sent><txt>Паряк, мезензэяк саламодо пели».</txt>
<trEng></trEng></sent></p>
<p><sent><txt>Лебо алкукс стувтызе челькеде цитордыця картузонть элесэнзэ сорныця кедезэнзэ.</txt>
<trEng></trEng></sent>
<sent><txt>Сонзэ сельмензэ икелев яла кассь-кепететсь кевень кудо.</txt>
<trEng></trEng></sent></p>
<p><sent><txt>Ревень стада срадсь Пултамо луганть келес.</txt>
<trEng></trEng></sent>
<sent><txt>Лебонь пилензэяк потомсть парамодонть, ансяк ютамс эряви стаданть пачк.</txt>
<trEng></trEng></sent>
<sent><txt>Реветне явомо а капшить; сыненст ялатеке ― сюпав или бедной Лебо.</txt>
<trEng></trEng></sent></p></chap>
<chap><chapNo>10</chapNo>

<p><sent><txt>Ков иля варшта ― сёксь ожолды.</txt>
<trEng></trEng></sent></p>
<p><sent><txt>Нужань вальмало килейнесь, мерят, кизна пижелгалеманзо кисэ покш каявкс панды: лангстонзо вейте-вейте певерди лопат, прок сырнень ярмакт.</txt>
<trEng></trEng></sent></p>
<p><sent><txt>Плато сты Андёнень пиджакке ды теи ожавтомо примерка.</txt>
<trEng></trEng></sent>
<sent><txt>Те изделиянть оршавтомсто свистинзе кавонест полтнэнь ды ниле салмукссо шочтамстост мерсь:</txt>
<trEng></trEng></sent></p>
<page>((KutoA1976-0117))</page>
<p><sent><txt>― Иля лексе.</txt>
<trEng></trEng></sent></p>
<p><sent><txt>Андё килейненть лангс ваномстонзо стувтызе те кармавтоманть.</txt>
<trEng></trEng></sent>
<sent><txt>Лекстась.</txt>
<trEng></trEng></sent>
<sent><txt>Порск-порск салмукстнэ мереть.</txt>
<trEng></trEng></sent>
<sent><txt>Полтнэ срадсть кавто ёнов.</txt>
<trEng></trEng></sent></p>
<p><sent><txt>― Эка, шайтян левкс.</txt>
<trEng></trEng></sent>
<sent><txt>Тонеть мерезь: иля лексе.</txt>
<trEng></trEng></sent></p>
<p><sent><txt>― Сестэ те пинжаксонть якамстояк лексеме нельзя?</txt>
<trEng></trEng></sent></p>
<p><sent><txt>― Повонзо юкстнезь, можна кода мелеть.</txt>
<trEng></trEng></sent></p>
<p><sent><txt>― Мекс эно теине стат?</txt>
<trEng></trEng></sent></p>
<p><sent><txt>― Материясь, цёрам, а сатны.</txt>
<trEng></trEng></sent></p>
<p><sent><txt>― Повонь апак шочне тельня пек якшамо.</txt>
<trEng></trEng></sent></p>
<p><sent><txt>― Покш мелявкс муить.</txt>
<trEng></trEng></sent>
<sent><txt>Кодаяк уш тонадат аволь весе вийсэ лексезьгак якамо.</txt>
<trEng></trEng></sent></p>
<p><sent><txt>Кукла прок, велявтневсь те примерканть мезекскак а ловиця Андё: кудосоль ансяк сонсь, мелезэ жо ульцясоль.</txt>
<trEng></trEng></sent></p>
<p><sent><txt>― Я, тон буто кулозят.</txt>
<trEng></trEng></sent>
<sent><txt>Кирдик аламос кепедезь вить кедеть.</txt>
<trEng></trEng></sent></p>
<p><sent><txt>― Мелемгак уш мольсь.</txt>
<trEng></trEng></sent></p>
<p><sent><txt>― Пинжакось теть аволь ве чис эрявомо карми.</txt>
<trEng></trEng></sent>
<sent><txt>Те шкане проулка ёно вальманть пачк неявсь кустембряст ёнов молиця ды, сеске тенст совась Барякань Елеська.</txt>
<trEng></trEng></sent></p>
<p><sent><txt>― Те так плант, ― мерсь чекамсто-покамсто, ― мон ванан: а ютко теть, Платон Тюмохеич, кортамскак мартон.</txt>
<trEng></trEng></sent>
<sent><txt>Эрятадо.</txt>
<trEng></trEng></sent></p>
<p><sent><txt>Шумбракстнесть.</txt>
<trEng></trEng></sent>
<sent><txt>Кудазорось мерсь цёрынентень ульцяв лисемадо.</txt>
<trEng></trEng></sent>
<sent><txt>Се радовась ожавтомо пинжакстонзо, прок острогсто, менемантень ды тусь.</txt>
<trEng></trEng></sent>
<sent><txt>Плато тердизе Елисеень икельце эземс, эсензэ ваксс озамо ды кармась пинжаккестэнть порсо тешкстневть таркатнень васоньбеельсэ керсеме.</txt>
<trEng></trEng></sent></p>
<p><sent><txt>― Мон истя тонеть, Плато, превень кевкстеме сынь.</txt>
<trEng></trEng></sent></p>
<p><sent><txt>― Мезе теевсь мартот, мезень беряньс панжить, Елеська?</txt>
<trEng></trEng></sent></p>
<p><sent><txt>― Чей, ламоксть марсить нидень.</txt>
<trEng></trEng></sent>
<sent><txt>Рамко дядять экшс лисекшнесь мирденень ды чачтась пельдензэ, мейле сась мекев монень.</txt>
<trEng></trEng></sent>
<sent><txt>Эри мартон, витьстэ меремс, а беряньстэ.</txt>
<trEng></trEng></sent>
<sent><txt>Пеняцямс алкукс ули покш пежеть, ансяк сонзэ цёрынентень а педи кодаяк седеем.</txt>
<trEng></trEng></sent>
<sent><txt>Мезть ансяк эзинь арсе, кодат мельть-валт эзинь ушодокшно.</txt>
<trEng></trEng></sent>
<sent><txt>Сарововгак якинь ― аштек, мерян, озномо таркасо овтонь оянть кевкстьса, паряк, отвечи преподобноесь, мезе теемс, кода улемс монень.</txt>
<trEng></trEng></sent>
<sent><txt>Ули тосо валаня кев.</txt>
<trEng>There is a smooth rock there.</trEng></sent>
<sent><txt>Лангсонзо пульзядо аштицянь домка след.</txt>
<trEng>On it are the deep traces of people kneeling.</trEng></sent>
<page>((KutoA1976-0118))</page>
<sent><txt>Ломанть кортнить, кадызе сень ансяк тосо чинек-венек озномстонзо пустынникесь.</txt>
<trEng></trEng></sent>
<sent><txt>Молинь монгак тозонь.</txt>
<trEng>So I went there, too.</trEng></sent>
<sent><txt>Сюконямсто токавтыя коням валаня, кельме кевентень ды валскес кунсолынь, бажинь марямо, мезть отвечи Серафим отецэсь ― мезеяк эзинь маря, хоть колмо разт кевкстния...</txt>
<trEng></trEng></sent>
<sent><txt>― Мезть отвечат эно тон?</txt>
<trEng></trEng></sent></p>
<p><sent><txt>― Мелявксот ансяк теке?</txt>
<trEng></trEng></sent></p>
<p><sent><txt>― Вана те так плант.</txt>
<trEng></trEng></sent></p>
<p><sent><txt>― Плановамскак тонеть а мезть кувать.</txt>
<trEng></trEng></sent>
<sent><txt>Монгак, содат-аздат.</txt>
<trEng></trEng></sent>
<sent><txt>покшсто кастынь аволь монсень цёрат, кавто натой.</txt>
<trEng></trEng></sent></p>
<p><sent><txt>― Ды тынк трянь эйкакштнень аваст аволь Матря.</txt>
<trEng></trEng></sent>
<sent><txt>Шачтовлинзеяк нить, лиякс моравлить.</txt>
<trEng></trEng></sent>
<sent><txt>Нама, мон Улянь а чумондан, ансяк а вечкеви церынесь.</txt>
<trEng></trEng></sent></p>
<p><sent><txt>― Кодамо тюска-понава?</txt>
<trEng></trEng></sent></p>
<p><sent><txt>― Сон авакс.</txt>
<trEng></trEng></sent></p>
<p><sent><txt>― Уля ― сюпав ойме.</txt>
<trEng></trEng></sent>
<sent><txt>Вечксак?</txt>
<trEng></trEng></sent></p>
<p><sent><txt>― Вечкса ды, секень вант.</txt>
<trEng></trEng></sent>
<sent><txt>печкса.</txt>
<trEng></trEng></sent>
<sent><txt>Зярдо кудов монень лети совамс иредезь, ават-цёрат кекшить каштом алов.</txt>
<trEng></trEng></sent></p>
<p><sent><txt>― Алкукс?</txt>
<trEng></trEng></sent></p>
<p><sent><txt>― Пежеть.</txt>
<trEng></trEng></sent></p>
<p><sent><txt>― Эряви кармамс тонеть ломанькс тейнеме.</txt>
<trEng></trEng></sent>
<sent><txt>Мон вана, примеркс, кавтаськетнень вечксынь истя жо, кода эсенсетненьгак.</txt>
<trEng></trEng></sent></p>
<p><sent><txt>― Монь эсень арасть, пазось а максы тень, анмсяк саевлиньгак трянь эйкакш, пек ламо путовлинь бу тензэ седей.</txt>
<trEng></trEng></sent></p>
<p><sent><txt>― Мезе жо семс ванат?</txt>
<trEng></trEng></sent>
<sent><txt>Истя тейтькак.</txt>
<trEng></trEng></sent>
<sent><txt>Сиява велесэ ули эйкакшонь трямо кудо.</txt>
<trEng></trEng></sent>
<sent><txt>Тынсенк цёрыненть максынк тов ды сеске жо тарказонзо лия саеде.</txt>
<trEng></trEng></sent></p>
<p><sent><txt>― Те так плант.</txt>
<trEng></trEng></sent>
<sent><txt>Арази можна истяяк теемс?</txt>
<trEng></trEng></sent></p>
<p><sent><txt>― А мекс нельзя, бути согласи нить.</txt>
<trEng></trEng></sent>
<sent><txt>Карматадо получамо трямонзо кис ярмакт.</txt>
<trEng></trEng></sent>
<sent><txt>Ансяк иес котоксть карми тердтнеменк объездной чиновник, сон ванны, кода кинь кедьсэ эрить трянь эйкакштне ды путнесы кедензэ билетэст лангс.</txt>
<trEng></trEng></sent></p>
<p><sent><txt>― Теяк а покш тевесь.</txt>
<trEng></trEng></sent>
<sent><txt>Пасиба теть, Плато, путымик валдо превс.</txt>
<trEng></trEng></sent></p>
<p><sent><txt>― Пасибась а мезень кисэ.</txt>
<trEng></trEng></sent>
<sent><txt>Пазось мерезэ теть оймамодо.</txt>
<trEng></trEng></sent></p>
<p><sent><txt>Елеська тусь кудов.</txt>
<trEng></trEng></sent>
<sent><txt>Моли Одлинеенть кувалт, пели киньгак вастомадо, визди.</txt>
<trEng></trEng></sent>
<page>((KutoA1976-0119))</page>
<sent><txt>Маряви тензэ, весе ломантне кортнить-арсить ансяк сонзэ марто тамашадонть.</txt>
<trEng></trEng></sent>
<sent><txt>Арась аштемс тарка тензэ.</txt>
<trEng></trEng></sent>
<sent><txt>Сэпей рискс порни седей пенчензэ.</txt>
<trEng></trEng></sent>
<sent><txt>Кува яки, мелявты, мезе теи, маштнети.</txt>
<trEng></trEng></sent>
<sent><txt>Пек ёнозо ёмсети, седеезэ чулксети.</txt>
<trEng></trEng></sent></p>
<p><sent><txt>Цёрась велявтсь покш проулкас, эзганзо пачкодсь Трокс порядкас.</txt>
<trEng></trEng></sent>
<sent><txt>Те проулканть пензэ каршо ульнесть Нал велень училища ды «потребилкань»  лавка.</txt>
<trEng></trEng></sent>
<sent><txt>Ютковаст, училищанть икельга ды лавканть вить ёнга ушодовсь пире пе.</txt>
<trEng></trEng></sent>
<sent><txt>Тува тусь Елеська ды пачкодсь эсензэ садбирес.</txt>
<trEng></trEng></sent>
<sent><txt>Пирензэ трокс чудиця Куколеень латксонть ульнесь чувозь муськенемань сёлт.</txt>
<trEng></trEng></sent>
<sent><txt>Чиресэнзэ тумо.</txt>
<trEng></trEng></sent>
<sent><txt>Прястонзо прасть эчке сэрят ды чульнезь ваясть ведьс.</txt>
<trEng></trEng></sent>
<sent><txt>Эрьвась натой булдорк мери.</txt>
<trEng></trEng></sent></p>
<p><sent><txt>« Сынст ладсо бу ваямс Ромканеньгак, ― арсесь Елеська, ― седеем араволь бу тарказонзо ды ёномгак ёмсемеде лоткаволь.</txt>
<trEng></trEng></sent>
<sent><txt>Ней жо мезескак а радан.</txt>
<trEng></trEng></sent>
<sent><txt>Вана те так плант.</txt>
<trEng></trEng></sent>
<sent><txt>Пакшанть вайгелеськак монень а вечкеви».</txt>
<trEng></trEng></sent>
<sent><txt>Совась кудов.</txt>
<trEng></trEng></sent>
<sent><txt>Низэ ванькс эзем лангсо кевериль муськевть понкст-панарт.</txt>
<trEng></trEng></sent>
<sent><txt>Вана тапардась лаужанть перть нардамо ды кармась якавтомо ланганзо ламо чапо марто кувака валёконть.</txt>
<trEng></trEng></sent></p>
<p><sent><txt>― Косо? ― кевкстизе Елеська.</txt>
<trEng></trEng></sent>
<sent><txt>Сон эйкакшонтень лемсэ а мериль Уля марто кортамстонзояк.</txt>
<trEng></trEng></sent></p>
<p><sent><txt>― Чийни куваяк ялгинензэ марто.</txt>
<trEng></trEng></sent></p>
<p><sent><txt>― Монь весе седеем раужкадсь лангозонзо ванозь ды тондетькак, эрзява, кармась уш кельмеме.</txt>
<trEng></trEng></sent>
<sent><txt>Савтови Рамко левксэнть...</txt>
<trEng></trEng></sent></p>
<p><sent><txt>― Умок уш ансяк монь...</txt>
<trEng></trEng></sent></p>
<p><sent><txt>― Иля пракшно кенерезь валон трокс.</txt>
<trEng></trEng></sent>
<sent><txt>Ули Сиявасо эйкакшонь оспитательной кудо.</txt>
<trEng></trEng></sent>
<sent><txt>Савтови се грехень левксэнть ветямс эрямо тов, а бути уш эряви теть эйкакш, кочкамс тосто лия, паряк, тейтерне.</txt>
<trEng></trEng></sent></p>
<p><sent><txt>― Тон яла кортнят ансяк эсеть седейденть.</txt>
<trEng></trEng></sent>
<sent><txt>Монь, арсят, арась сон или кельме кевкс теевсь.</txt>
<trEng></trEng></sent>
<sent><txt>Паряк, шержеясь прячердень икеле ― се монень а неяви, ды пек маряви, зярдо ды кода ламоксть ранявсь.</txt>
<trEng></trEng></sent>
<sent><txt>Шождыне ли монень ваномс, кода монь ванькс ойме цёрынем ангелкс кайсеви тонь эйс, чоледи тонеть нармушкакс: « Тетяй, вечкевикскем», тон а варштаткак лангозонзо ды тылкадьсак мекев.</txt>
<trEng></trEng></sent>
<sent><txt>Умок, паряк, содат: цёра эйкакшкетне тетяс эцить, тейтернетне ― авас.</txt>
<trEng></trEng></sent>
<sent><txt>Ава ломаннень модаяк а максыть, Рома получась уш.</txt>
<trEng></trEng></sent>
<sent><txt>Эрятано колмонек, моданок кавто пряс.</txt>
<trEng></trEng></sent>
<page>((KutoA1976-0120))</page>
<sent><txt>Оно шабранок.</txt>
<trEng></trEng></sent>
<sent><txt>Якшамкань Урван аздат кода майси.</txt>
<trEng></trEng></sent>
<sent><txt>Тейтерензэ кавксо мик, модазо ве оймес, ансяк сонсензэ лемс.</txt>
<trEng></trEng></sent>
<sent><txt>Лиси тунда или сёксня садбирест пес, тосо ули керязь умарина пенька, цёрась озы сень лангс ды верьга вайгельть пижакады: « Вай, аля-ааа!» Виресь каршонзо натой лажакады.</txt>
<trEng></trEng></sent>
<sent><txt>Тон арсят, Урван истя пародонзо тейни? Стада ванынь локшось а валгони лангстонзо...</txt>
<trEng></trEng></sent>
<sent><txt>Рома кавто тетянь вакска неяви урозокс...</txt>
<trEng></trEng></sent></p>
<p><sent><txt>― Ки чумось?</txt>
<trEng></trEng></sent></p>
<p><sent><txt>― Войнась, полай.</txt>
<trEng></trEng></sent></p>
<p><sent><txt>― Лемезэяк шайтян левксэнть Рамко.</txt>
<trEng></trEng></sent>
<sent><txt>Те седеяк маряви тень досадна.</txt>
<trEng></trEng></sent>
<sent><txt>Весе те тонь кувалт...</txt>
<trEng></trEng></sent></p>
<p><sent><txt>― Мекс Рамко? Рома.</txt>
<trEng></trEng></sent></p>
<p><sent><txt>Елеська уш аволь васенцеде чамдызе нинстэнь чулксетиця седеензэ.</txt>
<trEng></trEng></sent></p>
<p><sent><txt>Уля нейгак отвечась:</txt>
<trEng></trEng></sent></p>
<p><sent><txt>― А тон эно, зярдо кежеть сыть Рома лангс, мурнемак или жо чавомак монь.</txt>
<trEng></trEng></sent></p>
<p><sent><txt>― Бути снартомс алкукс истя.</txt>
<trEng></trEng></sent>
<sent><txt>Низэ, содазь уш, ансяк шка тарксесь.</txt>
<trEng></trEng></sent>
<sent><txt>Авась арсесь: « Елеська, паряк, превс кунды».</txt>
<trEng></trEng></sent></p>
<p><sent><txt>Мирдензэ жо чинек-венек муцясь салавань рискс.</txt>
<trEng></trEng></sent></p>
</chap>
</section>
</sections>
</part>
<part>
<page>((KutoA1976-0121))</page>
<partTitle>НИЛЕЦЕ ПЕЛЬКС</partTitle>
<sections>
<section>
<sectionTitle>ЯВОМА</sectionTitle>
<chap><chapNo>1</chapNo>
<p><sent><txt>Латкай Наво атя тельня каясь моданзо башка керявтомадо прошения, весемеде икеле якась ошов земской начальникентень ды получась Нал велестэ башка хуторс лисемстэнзэ ютавтомс пособия.</txt>
<trEng></trEng></sent>
<sent><txt>Поземельной банкастояк саесь аволь вишкине ссуда.</txt>
<trEng></trEng></sent>
<sent><txt>Неть ярмактнень лангс рамась уделстэ мода ды бояронть кедьстэ вирь.</txt>
<trEng></trEng></sent>
<sent><txt>Мейле чаповтсь омбоце кудокс паро сруб.</txt>
<trEng></trEng></sent></p>
<p><sent><txt>Учовсь тундоськак.</txt>
<trEng></trEng></sent>
<sent><txt>Наво атя ве чистэ пестэ пес ютызе весе Васоло паксянть: яла вешнесь, козонь бу озавтомс эсензэ хуторонть, штобу модаськак вадря улевель ды ведеськак маласоль.</txt>
<trEng></trEng></sent>
<sent><txt>Пачкодсь Лепе леенть Меняс прамо таркантень, тусь мелезэнзэ мазый лашмось.</txt>
<trEng></trEng></sent>
<sent><txt>Нал веледенть аволь васоло сон, ды Сема велеськак маласонзо.</txt>
<trEng></trEng></sent>
<sent><txt>Наво атя кецясь.</txt>
<trEng></trEng></sent></p>
<p><sent><txt>Секс жо чистэнть састь струбонзо керямо уездной землеустроительной комиссиянь непременной членэсь Богдан Аркадиевич Лобов ды землемерэсь Григорий Серафимович Орлов.</txt>
<trEng></trEng></sent>
<sent><txt>Богдад Аркадиевич эчке пеке ды ванькске.</txt>
<trEng></trEng></sent>
<sent><txt>Раужтане.</txt>
<trEng></trEng></sent>
<sent><txt>Григорий Серафимович елганя, сэрей ды пизьгатав аволь ансяк чамазо, кирьгазояк, пилензэяк ды кувака кедензэяк.</txt>
<trEng></trEng></sent>
<sent><txt>Сон весе тюжа, теке чавкань ал.</txt>
<trEng></trEng></sent></p>
<p><sent><txt>Наво атя промкс кудосто тердинзе исть кавто начальниктнень эстензэ, оршамопелест поволемстэ тонгсь потмо зепезэст эрьвантень вейке «катенька», мейле икельце кудосо кававинзе, винань ды ярсамопелень апак жаля.</txt>
<trEng></trEng></sent>
<sent><txt>Зярдо Лобов ды Орлов стакалгадсть, мацтинзе кавто кровать лангс, сонсь тердевтизе Од велень обществань уполномоченяоенть Нельгонь Миконь ды сеньгак истя жо кайсевтемстэ ды нанкань лембе пиджаконзо удалце кудасо тулос поводемстэ путсь мештьсэ зепс колмо пятеркат.</txt>
<trEng></trEng></sent>
<sent><txt>Озавтызе те од инжентькак винадо ды ярсаемопельде пешксе покш столь экшс, евтась тензэ пек ламо паро, лембе валт.</txt>
<trEng></trEng></sent>
<sent><txt>Кармась каванямонзо.</txt>
<trEng></trEng></sent>
<sent><txt>Мико натой дивазевсь.</txt>
<trEng></trEng></sent>
<sent><txt>Кевкстизе:</txt>
<trEng></trEng></sent></p>
<p><sent><txt>― Тон васня витькстак, Наум Устимыч, мезекс теть, витьстэ меремс, истяня друк эржвомо карминь?</txt>
<trEng></trEng></sent></p>
<p><sent><txt>― Умок вечктян, алуж, ансяк те шкас вадря тувтал эзинь мукшно кортамс теде мартот, кемат а кемат, ― отвечась, ашо, тусто ды кувама сакалонзо кавто кедь лапасо утюжамсто, кудазорось.</txt>
<trEng></trEng></sent></p>
<p><sent><txt>― Алкукс, те покш мельспарось: нидень ды эйкакштон башкаяк ули вечкицям...</txt>
<trEng></trEng></sent></p>
<p><sent><txt>― Эрьга, тон эно чамдык васня вама те стопканть потмаксос, мон мейле панжса тонеть оймем.</txt>
<trEng></trEng></sent></p>
<p><sent><txt>― А симнян мон винадо.</txt>
<trEng></trEng></sent></p>
<p><sent><txt>― Вейке стопкадонть уш прамс а иредят.</txt>
<trEng></trEng></sent></p>
<p><sent><txt>― Васня потмо валот эно витькстык, мейле корштан...</txt>
<trEng></trEng></sent></p>
<p><sent><txt>― Иля покшкавтне, Микон Боляславич: истякак содан, ломанесь тон алкукс лезэват.</txt>
<trEng></trEng></sent>
<sent><txt>Ве валсо меремс: у-пол-но-амо-чин.</txt>
<trEng></trEng></sent>
<sent><txt>Веленек ваныть тонь кургс, кемить (« Я, те валось евтавсь а пек тарказонзо», ― арсезевсь текень пес атясь) лангозот.</txt>
<trEng></trEng></sent>
<sent><txt>Мезе мерят, истя улияк...</txt>
<trEng></trEng></sent></p>
<p><sent><txt>― Те шкас тень овсе мезеяк меремс Од велентень эзь летеле...</txt>
<trEng></trEng></sent></p>
<p><sent><txt>― Ванды сави.</txt>
<trEng></trEng></sent>
<sent><txt>Валске сонсь непременной членэсь тердтянзат паксяв монь струбонть керямо.</txt>
<trEng></trEng></sent></p>
<p><sent><txt>― Тон, витьстэ меремс, кундыть минек веленть калавтомо.</txt>
<trEng></trEng></sent></p>
<p><sent><txt>― Мекс ансяк мон? Закон истямо лиссь.</txt>
<trEng></trEng></sent>
<sent><txt>Инязоронтень эрявить нежекс козяв ломанть, а то уш весть, кода тонськак содат, левш понкст вейсэ сырксесть каямонзо, кемат а кемат.</txt>
<trEng></trEng></sent>
<sent><txt>Мон мельпаросо туян башка хуторс.</txt>
<trEng></trEng></sent>
<sent><txt>Валске жо молян мельс туиця тарканть невтеме.</txt>
<trEng></trEng></sent></p>
<p><sent><txt>― Моненьгак мартонк молемадо мерезь.</txt>
<trEng></trEng></sent></p>
<p><sent><txt>― Энялдомам ули тонеть: иля меша межатнень вейкетьстэ керямстонть.</txt>
<trEng></trEng></sent>
<sent><txt>Паряк, натой лишнойгак понги четверкашка велень модатнестэ монь ёнов.</txt>
<trEng></trEng></sent></p>
<p><sent><txt>― Мекс лишной? Веленть иляк обидя, зняро полагаица керявт...</txt>
<trEng></trEng></sent></p>
<p><sent><txt>― Карматадо стараямо, да неть ошонь ломантне тевенть мендясызь наукань коряс.</txt>
<trEng></trEng></sent>
<page>((KutoA1976-0123))</page>
<sent><txt>Эрьва кодамо стрелябат-мезть мартост...</txt>
<trEng></trEng></sent></p>
<p><sent><txt>― Наукантькак пензэ кавто.</txt>
<trEng></trEng></sent></p>
<p><sent><txt>― Тонеть эряви неемс ансяк вейкенть, монь енонть.</txt>
<trEng></trEng></sent>
<sent><txt>Пинжак зепезэть путынь, аля, лия пенть редиця сельметь ваднемс лекарства.</txt>
<trEng></trEng></sent></p>
<p><sent><txt>― Кодамо?</txt>
<trEng></trEng></sent></p>
<p><sent><txt>― Мейле мусак, несак.</txt>
<trEng></trEng></sent></p>
<p><sent><txt>Мико, прок жарт ульнесть алонзо, стясь таркастонзо, каявсь пиджаконтень ды таргинзе ярмактнень.</txt>
<trEng></trEng></sent></p>
<p><sent><txt>― Я-а-а, ды тесэ цела скал.</txt>
<trEng></trEng></sent>
<sent><txt>Арась, Наум Устимыч, монень виськс натой маряви теде кортамскак...</txt>
<trEng></trEng></sent></p>
<p><sent><txt>― Салавань виськс ― а педи киськс.</txt>
<trEng></trEng></sent>
<sent><txt>Ну, бути теть ламо марявить, ярь, эно седе аламо кадт...</txt>
<trEng></trEng></sent></p>
<p><sent><txt>― Истя примазь ве грошонтькак лемезэ взятка...</txt>
<trEng></trEng></sent>
<sent><txt>Тон лисят общинасто, бажат эрямо весемеде парсте ськамот, киньгак мелень апак вано, ды сеяк маряви теть аламо, велень модаяк арсят эстеть пирямо седе ламине.</txt>
<trEng></trEng></sent>
<sent><txt>Пазот арась?</txt>
<trEng></trEng></sent></p>
<p><sent><txt>― Ули.</txt>
<trEng></trEng></sent></p>
<p><sent><txt>― Тонсеть ансяк.</txt>
<trEng></trEng></sent></p>
<p><sent><txt>― Монь кондят муевить ламо.</txt>
<trEng></trEng></sent>
<sent><txt>Шка сы, тонськак истямо превс кундат.</txt>
<trEng></trEng></sent>
<sent><txt>Веланть каладолугадо теть мерян истяня: те иестэнть саезь эрьва тунда савтови явшемс паксянть одов.</txt>
<trEng></trEng></sent>
<sent><txt>Инязорось истя мери тенек...</txt>
<trEng></trEng></sent></p>
<p><sent><txt>Марка тетянзо ды Миконь истя кортамсто тердизе малазонзо Неся цёрынензэ ды таго-мезе салава кармавтсь тензэ.</txt>
<trEng></trEng></sent>
<sent><txt>Цёрынесь ношкстась ушов.</txt>
<trEng></trEng></sent></p>
<p><sent><txt>― Ды те мерят карми туеме веленть мельс? ― чатьмонемадо мейле кевкстизе Мико кудазоронть.</txt>
<trEng></trEng></sent></p>
<p><sent><txt>― Арасьчисэ пиштицяткак, Мико цёрам, арсить улеме отрубщикекс.</txt>
<trEng></trEng></sent>
<sent><txt>Конанень а кирдеви модась ― мейле мисы.</txt>
<trEng></trEng></sent>
<sent><txt>Велесэ жо модань миемадо, тон вельть парсте содат, а мерить.</txt>
<trEng></trEng></sent></p>
<p><sent><txt>― Кежть карматадо савтнеме ― парс а панжтадо.</txt>
<trEng></trEng></sent></p>
<p><sent><txt>― Ну се тосо неявомо карми мейле.</txt>
<trEng></trEng></sent>
<sent><txt>Мезень кисэ инязорось ашти, сень кисэ, нама, пазоськак...</txt>
<trEng></trEng></sent>
<sent><txt>Валтнэ минек эзть ладя, да кавонек эйсэ, тонсь парсте нейсак, учи вина ды можна вайгельтаме атякшокс морамсак тенек ушодомс, «кукарекнуть», кода рускс мери минек шабрась Томар...</txt>
<trEng></trEng></sent></p>
<p><sent><txt>― Нуртяк, Наум Устимыч, ансяк тонсь васня копордак, ― отвечась Мико.</txt>
<trEng></trEng></sent></p>
<page>((KutoA1976-0124))</page>
<p><sent><txt>Минек ёндонь эрзят ве стопкасто симнять свадьбасояк.</txt>
<trEng></trEng></sent>
<sent><txt>Наво атя пештизе весть кедьгенть, комавтызе, чукадизе кургозонзо, пештизе пряс омбоцеде, кандызе сень Микомень.</txt>
<trEng></trEng></sent>
<sent><txt>Апак машто, кода-бути цюцёрсо кармась цёрась чамдомонзо стопканть.</txt>
<trEng></trEng></sent></p>
<p><sent><txt>Кенкшесь панжовсь.</txt>
<trEng></trEng></sent>
<sent><txt>Совась Лемдяй Вирка баба, чекась-покась, варштась кедензэ алга столенть ёнов ды ёвтась прок новость:</txt>
<trEng></trEng></sent></p>
<p><sent><txt>― Я, тынк тесэ го-ость.</txt>
<trEng></trEng></sent>
<sent><txt>Кинь эйкакшось?</txt>
<trEng></trEng></sent></p>
<p><sent><txt>― Нельпунь Болянь, ― отвечать тензэ кудазоравась.</txt>
<trEng></trEng></sent>
<sent><txt>― Мико.</txt>
<trEng></trEng></sent></p>
<p><sent><txt>― Ну кши ды сал эно тыненк.</txt>
<trEng></trEng></sent></p>
<p><sent><txt>― Пасиба, ― пшкадсь Наво атя.</txt>
<trEng></trEng></sent>
<sent><txt>― Сак седе малавне, Вирка уряж, ве стопка симть мартонок, инескеть.</txt>
<trEng></trEng></sent></p>
<p><sent><txt>― Покш кудошка сюкпря тонеть, кавто сельме валдынем.</txt>
<trEng></trEng></sent>
<sent><txt>Нать, моньгак ломанькс ловат.</txt>
<trEng></trEng></sent></p>
<p><sent><txt>― Мерян эдь, эскеляк малазонок.</txt>
<trEng></trEng></sent>
<sent><txt>Нуртявсь уш винаськак, вана теть вилка пес чочинь закускаяк.</txt>
<trEng></trEng></sent>
<sent><txt>Эрь, эрь!</txt>
<trEng></trEng></sent></p>
<p><sent><txt>Вирка баба, кольницякс апак тейне, нолызе винанть, палызе стопканть аламодо тюжала потмаксонзо ды мерсь:</txt>
<trEng></trEng></sent></p>
<p><sent><txt>― Вечкевсь.</txt>
<trEng></trEng></sent></p>
<p><sent><txt>― Омбоцеяк нуртямс?</txt>
<trEng></trEng></sent></p>
<p><sent><txt>― Монень а эряви, Наум Устимыч.</txt>
<trEng></trEng></sent></p>
<p><sent><txt>― Мекс?</txt>
<trEng></trEng></sent></p>
<p><sent><txt>― Кавтотне, секень вант, а ладить вейке-вейке марто ды калавтсызь овсе таштола потмом.</txt>
<trEng></trEng></sent></p>
<p><sent><txt>― Ну валт.</txt>
<trEng></trEng></sent>
<sent><txt>Каванямот могу, неволямот а смеян овсе...</txt>
<trEng></trEng></sent></p>
<p><sent><txt>― Тася, ― мерсь кудазоравантень Вирка баба, ― позань оргат улить?</txt>
<trEng></trEng></sent></p>
<p><sent><txt>― Муян, Вирка уряж, аволь жальть.</txt>
<trEng></trEng></sent></p>
<p><sent><txt>― На вана пештик шакш потмакскенть, а то поза теинь, ды сон а чапаськады мезеяк марто.</txt>
<trEng></trEng></sent>
<sent><txt>Хоть авардть...</txt>
<trEng></trEng></sent></p>
<p><sent><txt>Наво атя лиссь Миконь ильтеме ды, окойлики, одов лецтинзе ярмактнень:</txt>
<trEng></trEng></sent></p>
<p><sent><txt>― Эрь, аля, примить «уртнэнь».</txt>
<trEng></trEng></sent>
<sent><txt>Эдь ялатеке теть Од велесь кемеме а карми, кияк а мери, што эзить сае.</txt>
<trEng></trEng></sent>
<sent><txt>Кедьсэнь инжекс ульнемстэяк редидизь.</txt>
<trEng></trEng></sent>
<sent><txt>Вирка бабань келесь алкукс лаужашка.</txt>
<trEng></trEng></sent>
<sent><txt>Секс истя каванямонзояк стараинь.</txt>
<trEng></trEng></sent>
<sent><txt>Бути киненьгак витьксты, валонзо срадыть Нал веленть келес...</txt>
<trEng></trEng></sent></p>
<page>((KutoA1976-0125))</page>
<p><sent><txt>― Улезэяк ансяк теке мелявксось, пеняцямо тунь а карман.</txt>
<trEng></trEng></sent>
<sent><txt>Ялатеке взяткасо ванькс оймем уш а гадяса.</txt>
<trEng></trEng></sent></p>
<p><sent><txt>― Кодамо тон мейле улят кудазоро, бути кармат истя орголеме ярмакто?</txt>
<trEng></trEng></sent></p>
<p><sent><txt>― Те истя.</txt>
<trEng></trEng></sent>
<sent><txt>Стака ули монень вана неть кавто кедтнесэ добовамс эрьва трёшникенть, ансяк удомамгак эйстэнь орголеме а карми.</txt>
<trEng></trEng></sent></p>
<p><sent><txt>― Да, левш понкст вечкить удомо...</txt>
<trEng></trEng></sent>
<sent><txt>Ну прощай валскес.</txt>
<trEng></trEng></sent></p>
<p><sent><txt>Наво атя совась кудов, ды ки соды ― шнызе Маркань или сялдызе:</txt>
<trEng></trEng></sent></p>
<p><sent><txt>― Шайтян марто човорязят: истя тон Вирка бабань мельга кучнить?</txt>
<trEng></trEng></sent></p>
<p><sent><txt>― Эно.</txt>
<trEng></trEng></sent>
<sent><txt>Неся чийнесь кисэнзэ.</txt>
<trEng></trEng></sent>
<sent><txt>Мон марян, а согласи мартот Мико, мерян эрявомо карми сонзэ тенек сакшномстонть неиця ломань.</txt>
<trEng></trEng></sent></p>
<p><sent><txt>― Мезес панжат ― а содан, ансяк пек ёжоват.</txt>
<trEng></trEng></sent>
<sent><txt>Монденьгак васов неят.</txt>
<trEng></trEng></sent></p>
<p><sent><txt>― Арази те берянь?</txt>
<trEng></trEng></sent></p>
<p><sent><txt>― Аздан, меринь, ансяк монськак пелян обуцядот.</txt>
<trEng></trEng></sent></p>
<p><sent><txt>Нельгонь Мико чийсь велень выборноентень Виряз Матвейнень ды евтнизе тензэ, мезе ванды бажи тееме Латкаень Наво атя.</txt>
<trEng></trEng></sent>
<sent><txt>Матвеень, грецкой пеште прок, сормавсь чамазо ды турванзо пурдавсть, мерят, мезеяк пек сэпев нильсь цёрась.</txt>
<trEng></trEng></sent>
<sent><txt>Конинзе сэнь кев покольнекс неявиця сельмензэ, панжинзе мекев ды мерсь:</txt>
<trEng></trEng></sent></p>
<p><sent><txt>― Кардасынек, Мико.</txt>
<trEng></trEng></sent>
<sent><txt>Монгак валске молян мельганк паксяв ды се козявонть, нама, буйс паньса: монень жо власть максозь аволь вишкине...</txt>
<trEng></trEng></sent></p></chap>
<chap><chapNo>2</chapNo>

<p><sent><txt>Валске промкс кудонть икельга тарантассо ды крандазсо ютасть вейксэшканест Латкаень моданть керицятне.</txt>
<trEng></trEng></sent>
<sent><txt>Матвей неинзе ды кучизе нувсиця десятникенть улавонь кис, кармавтсь кильдавтеме алонзо тарантас.</txt>
<trEng></trEng></sent>
<sent><txt>Улавонть учома шкастонть ськамонзо вайгельсэ кортась:</txt>
<trEng></trEng></sent></p>
<p><sent><txt>― Весемеде паро мода тон бажат керявтомо лишной.</txt>
<trEng></trEng></sent>
<sent><txt>Бути теветь лиси, сурбунашка сакал Наво атя, кургот ули келей.</txt>
<trEng></trEng></sent>
<sent><txt>Весть пек покордымик, мерить минек Агейде каторжник.</txt>
<trEng></trEng></sent>
<sent><txt>Цёрась весе народонть кис аштесь оргодеманзо шкас, а тон весемень икеле шнакшнат эсь прянть: эзить яка Кар графонть пизэнзэ сравтнеме.</txt>
<trEng></trEng></sent>
<page>((KutoA1976-0126))</page>
<sent><txt>Листяя велестэнть, оев кель, ― а панжат парс: невттяно теть Маня марто Леплей ютко.</txt>
<trEng></trEng></sent></p>
<p><sent><txt>Вармась музгордсь ушосонть, прок тетя дразнесь Матвеень.</txt>
<trEng></trEng></sent>
<sent><txt>Ансяк часонь ютазь выборноентень учовсь улавось.</txt>
<trEng></trEng></sent></p>
<p><sent><txt>― Кинь ды ков ускомс? ― кевкстизе Матвеень лишмень ветицясь.</txt>
<trEng></trEng></sent></p>
<p><sent><txt>― Монсень ардовтомак паксяв.</txt>
<trEng></trEng></sent></p>
<p><sent><txt>― А мон меринь, бояр моли мартон, ве шкаликс хоть максы...</txt>
<trEng></trEng></sent></p>
<p><sent><txt>― Бояртнэнь ваксс мольтянок, алуж, ансяк пелян, а шнасамизь.</txt>
<trEng></trEng></sent></p>
<p><sent><txt>― Нать, мезеяк теить аволь истя...</txt>
<trEng></trEng></sent>
<sent><txt>Мелест эзик вано, корост эзик кирде?</txt>
<trEng></trEng></sent></p>
<p><sent><txt>― Молян ансяк истя тееме.</txt>
<trEng></trEng></sent></p>
<p><sent><txt>― Вант, Матвей Любоныч, прят каявтсак.</txt>
<trEng></trEng></sent></p>
<p><sent><txt>― Алкукскак тевесь истя лиси, да киненьгак эряви каямс вал Од веленть кис...</txt>
<trEng></trEng></sent>
<sent><txt>Велявт керш ёнов, адя Сема велев молиця кинть ланга.</txt>
<trEng></trEng></sent></p>
<p><sent><txt>― Нама, мирэнть кисэяк шкасто пшкадемс эряви, да сэтьместэ.</txt>
<trEng></trEng></sent></p>
<p><sent><txt>― Кеженьгак мартон.</txt>
<trEng></trEng></sent></p>
<p><sent><txt>Леплеенть малав апак пачкоде, Матвей неинзе, кода Латкаень моданть керицятне жолгат стявтнесть.</txt>
<trEng></trEng></sent>
<sent><txt>Сон бойкасто кирнявтсь молемстэ тарантасстонть, ливтязь ливтясь лейненть трокс, прок нимиляв, ды кежейстэ ранкстась:</txt>
<trEng></trEng></sent></p>
<p><sent><txt>― Лоткавтынка пря марто пелькстыця тевенк! </txt>
<trEng></trEng></sent></p>
<p><sent><txt>Наво атя сыргась велень азоронть каршо.</txt>
<trEng></trEng></sent>
<sent><txt>Се жо вельть казямо вайгельсэ кевкстизе:</txt>
<trEng></trEng></sent></p>
<p><sent><txt>― Ки теть макссь истямо права?</txt>
<trEng></trEng></sent></p>
<p><sent><txt>― Сонсь инязорось.</txt>
<trEng></trEng></sent></p>
<p><sent><txt>― Маныть Нал веленек приминек приговор: а теинемс отрубт.</txt>
<trEng></trEng></sent></p>
<p><sent><txt>― Мон, мельсэть ашти, сень кис кедем эзия кепсе.</txt>
<trEng></trEng></sent></p>
<p><sent><txt>― Тон арсят истя сыргамо ськамот колмо велень каршо?</txt>
<trEng></trEng></sent></p>
<p><sent><txt>― Лияткак муевить.</txt>
<trEng></trEng></sent></p>
<p><sent><txt>― Вант, эрзя, качот киртясынек.</txt>
<trEng></trEng></sent></p>
<p><sent><txt>― Иля зэрне: тынк шканк ютась.</txt>
<trEng></trEng></sent></p>
<p><sent><txt>― Кенгелят: ансяк сась.</txt>
<trEng></trEng></sent></p>
<p><sent><txt>― Удалксот, нать, кармась пичкамо?</txt>
<trEng></trEng></sent></p>
<page>((KutoA1976-0127))</page>
<p><sent><txt>Выбормоесь кежень сазь велявтсь модань межовицятнень енов, мольсь малазост, правтнинзе весе жолгатнень ды мекев мурдамстонзо кем алкссонзо вейкетинзе юрост.</txt>
<trEng></trEng></sent></p>
<p><sent><txt>« Я, парс панжинь, ― арсесь Наво атя.</txt>
<trEng></trEng></sent>
<sent><txt>― Тевем эзь лисе ды ярмакомгак ёмасть».</txt>
<trEng></trEng></sent></p>
<p><sent><txt>― Иляк нолда судот, атя, ― тошкстась тензэ Богдан Аркадиевич.</txt>
<trEng></trEng></sent>
<sent><txt>― Пек тень кис наказавтсы прянзо бунтаресь.</txt>
<trEng></trEng></sent>
<sent><txt>Кемемак ― лиятнеяк мейле седе чевтемить.</txt>
<trEng></trEng></sent>
<sent><txt>― Редизе малазост молиця Матвеень ды нарошна весенень марятаицякс поладсь: ― Неинк, мезе Нал велень старостась важодсь? Эряви нейке жо сёрмадомс акт.</txt>
<trEng></trEng></sent>
<sent><txt>Наум Устамович ардтни Полтарапалкиннэнь ускомонзо...</txt>
<trEng></trEng></sent></p>
<p><sent><txt>― Сёрмадодо хоть мезе, ― мерсь Матвей.</txt>
<trEng></trEng></sent>
<sent><txt>― Монень а ули мезеяк.</txt>
<trEng></trEng></sent>
<sent><txt>Нал веленек теинек приговор: мелят вете иес явшезь моданть а токшемс...</txt>
<trEng></trEng></sent></p>
<p><sent><txt>― Тон азё кошксеть костявт кудосо седе курок...</txt>
<trEng></trEng></sent></p>
<p><sent><txt>― Острогс пекставстсамизь? Ансяк снартынк теемс: весе велесь кепети...</txt>
<trEng></trEng></sent></p>
<p><sent><txt>― Весть кепетекшнесь, ансяк мекев матрызь, ― уш мельде апак пеле ней згилясь Наво атя.</txt>
<trEng></trEng></sent></p>
<p><sent><txt>― Радовакшнок: муевсть кисэть ащтицят...</txt>
<trEng></trEng></sent></p>
<p><sent><txt>Становоесь ардсь Нал велев, арестовизе Матвеень ды усковтызе ошов.</txt>
<trEng></trEng></sent></p>
<p><sent><txt>Эрзят учить ― колмо велень прявтост арась, вантнить ― а неяви.</txt>
<trEng></trEng></sent>
<sent><txt>Мельсапаро саинзе.</txt>
<trEng></trEng></sent></p>
<p><sent><txt>Сась Нал велентень исправник, пурнавтсь промкс, ёвтась седе, што, Матвей острогс пекстазь модань реформантень мешамонть кисэ.</txt>
<trEng></trEng></sent>
<sent><txt>Старостаксчистэ каязь.</txt>
<trEng></trEng></sent>
<sent><txt>Ды секе промкссонть выборнойкс кочкизь уш Мазылькань Лебонь.</txt>
<trEng></trEng></sent>
<sent><txt>А се Латкай Наво атянь аволь мезе лия ― содамо.</txt>
<trEng></trEng></sent>
<sent><txt>Секс тестензэ отрубонтень межовавтсь кодгемень вете десятинань таркас кавксоньгемень вете десятинат мода ды кеветее десятинань эземс комсьветее десятина луга.</txt>
<trEng></trEng></sent></p>
<p><sent><txt>Те паронть кирдезь Наво атя, зярдо путовсь паксясо хуторозонзо од кудось, коняксонзо пряс васня тоцявтсь, мейле красявтсь инязоронть вечкемга герб ― орёл.</txt>
<trEng></trEng></sent>
<sent><txt>Тейсь покш новоселият, вадрясто каванинзе иижетнень.</txt>
<trEng></trEng></sent>
<sent><txt>Ошстояк мик сакшность.</txt>
<trEng></trEng></sent>
<sent><txt>А эрявикс или лишной ломань ютксост арасель вейкеяк.</txt>
<trEng></trEng></sent></p>
<p><sent><txt>Наво атянь ниле роботникензэ чоп симдсть-андсть инжень лишметнень.</txt>
<trEng></trEng></sent></p>
<page>((KutoA1976-0128))</page>
<p><sent><txt>Марканинзэ марто Ласянись истя сизесть, мик пильгень пельде прасть васня стряпазь, мейле ниле столь лангс кантаезь.</txt>
<trEng></trEng></sent>
<sent><txt>Ансяк морамо ды киштема шкастонть уш муевкшнесь тенст лекстамс оля, ды каштом икеле витнизь апак ярса нучкамо кармиця седеест ― кой-мезде нильнесть.</txt>
<trEng></trEng></sent></p>
<p><sent><txt>Аптекаресь кутморясь Марка марто.</txt>
<trEng></trEng></sent>
<sent><txt>Цилемень кондямо судонзо песэ яминеяк ули, мерят, медь пенчкень копорьсэ лепштязь.</txt>
<trEng></trEng></sent>
<sent><txt>Лангсо сельмензэ, прок чопода-серой горниповт.</txt>
<trEng></trEng></sent>
<sent><txt>Кортнемстэнзэ кургонзо бокава новолькшнить ашо човт.</txt>
<trEng></trEng></sent>
<sent><txt>Марка комась кургозонзо ды кунсолы.</txt>
<trEng></trEng></sent></p>
<p><sent><txt>― Тетять пекезэ сэрели.</txt>
<trEng></trEng></sent>
<sent><txt>Сонзэ ― катар.</txt>
<trEng></trEng></sent>
<sent><txt>Мельсэнь ашти Преображенской весть максовтсь тензэ виев лекарства вежаськень эчксэ суликинесэ.</txt>
<trEng></trEng></sent>
<sent><txt>Наум Устимычем, кода уш сонсь мейле витькстась монень, арды кудов эсензэ тарантассо ды арси, се суликиненть эрьва ёндо велявтнезь ды вантнезь: « Мереть монень эрьва чинть ютамс колмоксть ярсамодо мейле симемс вана те кедьгинестэнть вете-кото петнявкст.</txt>
<trEng></trEng></sent>
<sent><txt>Мон мезе тенст? Эйкакш? Неушто те лекарстванть марто мон истя кувать карман озямо.</txt>
<trEng></trEng></sent>
<sent><txt>Нейке жо глохтяса потмаксос».</txt>
<trEng></trEng></sent>
<sent><txt>Чамдызе се суликиненть кургозонзо, нилизе весе, учи, мезе ули мартонзо.</txt>
<trEng></trEng></sent>
<sent><txt>Друк сюлонзо-пекензэ кармасть кепсетеме верев ды ноцкаевеме алов.</txt>
<trEng></trEng></sent>
<sent><txt>Ладна хоть курок чарькодсь мекев монень мурдамо ― часонь ютамс лисевель оймезэ.</txt>
<trEng></trEng></sent>
<sent><txt>Мон улевлинь бу чумо...</txt>
<trEng></trEng></sent></p>
<p><sent><txt>« Сень кисэ мон оляс меневлинь, ― арсезевсь Марка.</txt>
<trEng></trEng></sent>
<sent><txt>― Ванат кода шайтян атясь ярмакт ютавтни зря.</txt>
<trEng></trEng></sent>
<sent><txt>Ниле столь ланга мезть ансяк арасть.</txt>
<trEng></trEng></sent>
<sent><txt>Ниле тулевкст, кавксо галат, вейксэ саразт реставтсь.</txt>
<trEng></trEng></sent>
<sent><txt>Сыр, ветчина, калбаз ошсто колмо батмамт усковтсь.</txt>
<trEng></trEng></sent>
<sent><txt>Аватненень забавакс пряникат, кантветкат, эрьва кодат пештть рамавтсь.</txt>
<trEng></trEng></sent>
<sent><txt>Ламо студень теевтсь.</txt>
<trEng></trEng></sent>
<sent><txt>Ухас пель пондошка стерликть каявтсь.</txt>
<trEng></trEng></sent>
<sent><txt>Саратовской гармошкасо седицяяк сиведсь...»</txt>
<trEng></trEng></sent></p>
<p><sent><txt>― А ней ёвтнеса теть, кода вейке ава мышьяксо мориксэлизе мирдензэ.</txt>
<trEng></trEng></sent></p>
<p><sent><txt>― Мекс?</txt>
<trEng></trEng></sent></p>
<p><sent><txt>― Аволь ладнойстэ, нать, эрясть...</txt>
<trEng></trEng></sent>
<sent><txt>Авась раужо тевензэ ушодомстонть кашась кашас ве суро ямкскешка покольне.</txt>
<trEng></trEng></sent>
<sent><txt>Мирденть марто мезеяк истямо дозадонть эзь тееве.</txt>
<trEng></trEng></sent>
<sent><txt>Цёрась цидярдсь.</txt>
<trEng></trEng></sent>
<sent><txt>Авась кармась ярсамопельстензэ мышьякодть эйстэ цютькень-цютькесэ прибавамо.</txt>
<trEng></trEng></sent>
<page>((KutoA1976-0129))</page>
<sent><txt>Мирдесь икеле малокровноель, берясь ульнесь, кармась эчкелгадомо ды справамо.</txt>
<trEng></trEng></sent>
<sent><txt>Поза парьшка теизе цёранть низэ, ― раказевсь Марканень ёвтницясь.</txt>
<trEng></trEng></sent></p>
<p><sent><txt>― Веденей Калиныч, нать, мышьякоськак лезэвкс эрси?</txt>
<trEng></trEng></sent></p>
<p><sent><txt>― Сон оя, ансяк лекарствакскак моли.</txt>
<trEng></trEng></sent></p>
<p><sent><txt>Аптекаренть низэ лангс ваномс вишкинька, прок паро булкине, сонсь аккуратнойне ды мазыне, шождынестэ киштемстэнзэ, морась:</txt>
<trEng></trEng></sent></p>
<p><sent><txt>Весь пол проломлю,</txt>
<trEng></trEng></sent></p>
<p><sent><txt>Потолок проломлю! </txt>
<trEng></trEng></sent></p>
<p><sent><txt>На доске остануся ―</txt>
<trEng></trEng></sent></p>
<p><sent><txt>С милым не расстануся.</txt>
<trEng></trEng></sent></p>
<p><sent><txt>Пильгензэяк марявсть истя кортамодо.</txt>
<trEng></trEng></sent></p>
<p><sent><txt>― Ёнсто кишти, ― мерсь Ласянись.</txt>
<trEng></trEng></sent></p>
<p><sent><txt>Неньконь мельс ледсь Катя тейтерезэ.</txt>
<trEng></trEng></sent>
<sent><txt>Се тедеяк парсте киштиль.</txt>
<trEng></trEng></sent></p>
<p><sent><txt>« Ох, косо ней левкскем? А кирди ли покордамот, мельсапарот, ломанень лангс а савтомат, а канды ли вачо пеке, штапо ланго».</txt>
<trEng></trEng></sent></p>

<p><sent><txt>Тейтерезэ жо се шкане, вечернянь лисемадо мейле, вансь панжозь вальмава манастыренть пиже, мазый садонтень.</txt>
<trEng></trEng></sent>
<sent><txt>Друк од тейтеренть лангс прок ламбавтовсь ушостонть свежа кошт.</txt>
<trEng></trEng></sent>
<sent><txt>Аволь умонь манашкась варштазевсь удалов ды неизе панжадо кенкш лангсто мать регентшанть.</txt>
<trEng></trEng></sent>
<sent><txt>Се мерсь тензэ:</txt>
<trEng></trEng></sent></p>
<p><sent><txt>― Сестра Виктория, монень молят ужинамо или кандовтомс теск?</txt>
<trEng></trEng></sent></p>
<p><sent><txt>― Пекем эзь вачо, мать Евлалия.</txt>
<trEng></trEng></sent></p>
<p><sent><txt>― Паряк, моцеть арась?</txt>
<trEng></trEng></sent></p>
<p><sent><txt>― Аволь.</txt>
<trEng></trEng></sent>
<sent><txt>Истяк аламодо нусмакадынь.</txt>
<trEng></trEng></sent>
<sent><txt>Авам мелезэнь ледсь.</txt>
<trEng></trEng></sent></p>
<p><sent><txt>Од тейтеренть ланга таго ламбавтовсь лембе кошт.</txt>
<trEng></trEng></sent>
<sent><txt>Кенкшесь пекставсь.</txt>
<trEng></trEng></sent>
<sent><txt>Омбоце кельястонть марявомо кармась вельть важовсто кортыця:</txt>
<trEng></trEng></sent></p>
<p><sent><txt>― Ох, кода сестра Виктория течи вечернясо моравтызе мазыстэ « Свете тихиенть».</txt>
<trEng></trEng></sent>
<sent><txt>Ламо кевень седейть калавтсь вайгельсэнзэ.</txt>
<trEng></trEng></sent>
<sent><txt>Те чуда, кодамо сонензэ понгсь пазонть пельде казне.</txt>
<trEng></trEng></sent>
<sent><txt>Сполать теть, мать Евлалия.</txt>
<trEng></trEng></sent>
<sent><txt>Содатано: сестра Викториянь истя тонавтыцязо тон.</txt>
<trEng></trEng></sent>
<sent><txt>А сепови сеяк, што сонзэ самодонть седе ламо народ слборсонок.</txt>
<trEng></trEng></sent>
<sent><txt>Сестра Виктория сюпалгавты минек обителенть.</txt>
<trEng></trEng></sent></p>
<p><sent><txt>― Иля шна пек минек, сестра Мастридия: пазось каштант а вечки.</txt>
<trEng></trEng></sent></p>
<p><sent><txt>― Мон ёвтнян ансяк мезе ломанть кортнить.</txt>
<trEng></trEng></sent>
<sent><txt>Мать Августина сонсь ужинамстояк мерсь тынденк: « А неявить, келя, столь экшсэ сынь.</txt>
<trEng></trEng></sent>
<sent><txt>Эна кандодо кельяс тенст ярсамо пельть».</txt>
<trEng></trEng></sent>
<sent><txt>Истямо тыненк честь путы...</txt>
<trEng></trEng></sent></p>
<p><sent><txt>― Пасиба теть, сестра Мастридия.</txt>
<trEng></trEng></sent></p>
<p><sent><txt>― Сэтьместэ тенк удомс.</txt>
<trEng></trEng></sent></p>
<p><sent><txt>Кортамодо лоткасть.</txt>
<trEng></trEng></sent></p>
<p><sent><txt>Чокшмень сэтьмесэнть маряви цёковонть морозо.</txt>
<trEng></trEng></sent></p>
<p><sent><txt>Килейтнень валынзе чивалгомань багрей.</txt>
<trEng></trEng></sent></p>
<p><sent><txt>Менельганть сельме ведень байгекс кевери ковось.</txt>
<trEng></trEng></sent></p>
<p><sent><txt>Ваньксстэ моры цёковось.</txt>
<trEng></trEng></sent></p>
<p><sent><txt>Нать, маласо.</txt>
<trEng></trEng></sent></p>
<p><sent><txt>Ды толкунчиктне таго киштить ― лецтнить Валдай Борьконь.</txt>
<trEng></trEng></sent></p>
<p><sent><txt>Зэрькстась лия цёков ды вальманть сляникас токши, мезе-бути тошки сюлмазь умарень вельть мазый цеко, мерят, од тейтерень каркс пе, новольсь.</txt>
<trEng></trEng></sent></p>
<p><sent><txt>Сестра Виктория арси Нужань Танядо.</txt>
<trEng></trEng></sent></p>
<p><sent><txt>Маласо цёковось, прок хрусталень эрьгть керькстни, кевкстни:</txt>
<trEng></trEng></sent></p>
<p><sent><txt>― Кода эрят-аштят, ялгай?</txt>
<trEng></trEng></sent></p></chap>
<chap><chapNo>3</chapNo>

<p><sent><txt>Лия цеков моры Нужань аволь вишкине садбиресэ: кенярдовты или, паряк, сянгоргавты лия седей.</txt>
<trEng></trEng></sent>
<sent><txt>Прянзо комавтозь ашти Танянь икеле алясь ды кунсолы кежейстэ, эчке вайгельсэ, тошкамонзо:</txt>
<trEng></trEng></sent></p>
<p><sent><txt>― Лиянень уш якат, оям.</txt>
<trEng></trEng></sent>
<sent><txt>А рискс, а виськс аздат.</txt>
<trEng></trEng></sent>
<sent><txt>Умок ли тон морыть монень марявиця цёковонть ладсо: « Тон ансяк мельсэнь.</txt>
<trEng></trEng></sent>
<sent><txt>Урьвакстан лангозот курок».</txt>
<trEng></trEng></sent>
<sent><txt>Манимек.</txt>
<trEng></trEng></sent>
<sent><txt>Вельть кувать пансить мельган, аля, чинек-венек.</txt>
<trEng></trEng></sent>
<sent><txt>Энялдомань валот ламоксть машнесть.</txt>
<trEng></trEng></sent>
<sent><txt>Ансяк ливтик теветь, пулот мендик лияв.</txt>
<trEng></trEng></sent>
<sent><txt>Эх, тон, верьгиз.</txt>
<trEng></trEng></sent>
<sent><txt>Ве стерьвадо пешкедсь пекеть ― лияс каявить.</txt>
<trEng></trEng></sent></p>
<p><sent><txt>― Эка мезекс тонсь ловат эсь прят, ― отвечас Танянь валонзо кунсолыцясь.</txt>
<trEng></trEng></sent></p>
<p><sent><txt>― Ней мезян мон эно, бути тонеть а эряван? Омбоце ков лангсон арасть.</txt>
<trEng></trEng></sent>
<sent><txt>Ёминь...</txt>
<trEng></trEng></sent></p>
<page>((KutoA1976-0131))</page>
<p><sent><txt>Остатка валонть песь ёвтавсь марявиксстэ, ды Таня сонсь тандадсь а шкасто лисиця ревень вайгельдензэ.</txt>
<trEng></trEng></sent>
<sent><txt>Цёрась варштась тейтеренть ёнов лавтовонзо трокс.</txt>
<trEng></trEng></sent>
<sent><txt>Моткодевсь талномадонть:</txt>
<trEng></trEng></sent></p>
<p><sent><txt>― Ломантне чатьмонезь вейке-вейкень вечкить, тон яла нернят.</txt>
<trEng></trEng></sent>
<sent><txt>Седеемгак эйстэть кармась кельмеме.</txt>
<trEng></trEng></sent>
<sent><txt>Каргонь киява прям лангсо бу туевлинь ваксстот аздан ковгак...</txt>
<trEng></trEng></sent></p>
<p><sent><txt>― Ярь, юкстик эно повамо пиксэкс тень эсеть карксот.</txt>
<trEng></trEng></sent>
<sent><txt>Поваса прям вана нувара каленть пряс, менят эйстэнь оляс, ― авардезевсь Таня.</txt>
<trEng></trEng></sent></p>
<p><sent><txt>― Карксом истямо тевс а максса: сонзэ кис пандозь ярмакт.</txt>
<trEng></trEng></sent>
<sent><txt>Улияк тонь мелеть, остатка прячерезэтькак поват...</txt>
<trEng></trEng></sent></p>
<p><sent><txt>― Азё, седейтеме, сельмень икельдеяк, ― сельведень пачк тошкстась Таня.</txt>
<trEng></trEng></sent></p>
<p><sent><txt>Цёрась омбоцеде тензэ кельме валсо меремань апак учне тусь.</txt>
<trEng></trEng></sent></p>
<p><sent><txt>Содась тейтерь-авась: остатка раз вастнесть.</txt>
<trEng></trEng></sent></p>
<p><sent><txt>― Лоткак машнетемадо: тонь ансяк вечктян, ― ве ёндо пшкадсь цёрась тетькезь васоньгоморонь пачк.</txt>
<trEng></trEng></sent></p>
<p><sent><txt>« Пасиба паро валот кис, ― мерсь тейтересь эсь пачкамзо.</txt>
<trEng></trEng></sent>
<sent><txt>― Туемстэть мик эзимек палаяк.</txt>
<trEng></trEng></sent>
<sent><txt>Икеле жо кеденек эль-эль явовильть простямсто».</txt>
<trEng></trEng></sent></p>
<p><sent><txt>Покш кинть кувалт ютамсто Виряз Матвей друк мусь сиянь целковой.</txt>
<trEng></trEng></sent>
<sent><txt>Натой дивась ― кода сон редизе тусто пуленть потсто.</txt>
<trEng></trEng></sent>
<sent><txt>Чись вецана пеленть пачк неявсь истямо жо целковойкс.</txt>
<trEng></trEng></sent>
<sent><txt>Мелеть молемс вант лангозонзо ― сельметь а конявить.</txt>
<trEng></trEng></sent></p>
<p><sent><txt>Матвей эзь радова муезь ярмаконтень: зняро ли сон ёмавтсь.</txt>
<trEng></trEng></sent>
<sent><txt>Тундонзо перть, кавто ковдо кувать, аштесь остроксо.</txt>
<trEng></trEng></sent></p>
<p><sent><txt>Яровой видема шканть ютавтызе тосо.</txt>
<trEng></trEng></sent>
<sent><txt>Кода сокасть-изасть кудосонть азортомо, козонь ды мезе видеть Эмель ― цёразо ды Михей ― нуцьказо?</txt>
<trEng></trEng></sent></p>
<p><sent><txt>Ды теде башка ― роботасто каизь.</txt>
<trEng></trEng></sent>
<sent><txt>Низэ якась сонзэ содавтомо ды мелявтозь ёвтнесь тензэ:</txt>
<trEng></trEng></sent></p>
<p><sent><txt>― Нал велесэ тонь таркас аволь умок лия кочкасть.</txt>
<trEng></trEng></sent>
<sent><txt>Нетькак ломанть.</txt>
<trEng></trEng></sent>
<sent><txt>Азё, Матвей, майсек сынст кис.</txt>
<trEng></trEng></sent>
<sent><txt>Парот кундасызь.</txt>
<trEng></trEng></sent>
<sent><txt>Ансяк тук сельмест икельде, сеск лисят пря потстост.</txt>
<trEng></trEng></sent>
<sent><txt>Нать, а стяко пек правейть мерить: « Идик велеть ― синдьсы мелеть».</txt>
<trEng></trEng></sent></p>
<page>((KutoA1976-0132))</page>
<p><sent><txt>Матвей марясь чова баягинень диливдема ды вырк варштась макев: арды мельганзо тройка.</txt>
<trEng></trEng></sent>
<sent><txt>Сеске явсь цёрась кистэнть.</txt>
<trEng></trEng></sent>
<sent><txt>Рессора марто тарантазстонть марявсь кармавтома:</txt>
<trEng></trEng></sent></p>
<p><sent><txt>― Лоткавтыть.</txt>
<trEng></trEng></sent></p>
<p><sent><txt>Шляпасо кучерэсь лоткавтынзе серой-бурой лишметнень.</txt>
<trEng></trEng></sent></p>
<p><sent><txt>― Эй, бунтовиця Матвей, шумбрат, ― мерсь нама, згилязь, Лобов.</txt>
<trEng></trEng></sent></p>
<p><sent><txt>― Шумбра паро чи, Богдан Аркадич.</txt>
<trEng></trEng></sent></p>
<p><sent><txt>― Мольсь мелеть аштезь или прибававтомс теть срок?</txt>
<trEng></trEng></sent></p>
<p><sent><txt>Уездной землеустроительной комисиянь непременной членэнть вакссо аштесь кшнинь сельмукшсо цёра ― лишной мариця, ды Матвей отвечась келенть оляс апак менстне:</txt>
<trEng></trEng></sent></p>
<p><sent><txt>― Текеяк саты.</txt>
<trEng></trEng></sent>
<sent><txt>Ломанесь мон ламонь мельга а пансиця.</txt>
<trEng></trEng></sent></p>
<p><sent><txt>― Теде мейле кармат монень мешамо?</txt>
<trEng></trEng></sent></p>
<p><sent><txt>― Сестэяк мешиксэлинь а тонеть.</txt>
<trEng></trEng></sent></p>
<p><sent><txt>― Эно кинень?</txt>
<trEng></trEng></sent></p>
<p><sent><txt>― Латкаень Наво атянень.</txt>
<trEng></trEng></sent>
<sent><txt>Истя сон минек веленть пори.</txt>
<trEng></trEng></sent></p>
<p><sent><txt>― Инязарось тондеть парсте соды ки марто, зярдо, ды мезе теемс.</txt>
<trEng></trEng></sent>
<sent><txt>Омбоцеде чаволакс прят иляк невтне.</txt>
<trEng></trEng></sent></p>
<p><sent><txt>― Карман эно, Богдан Аркадич, кавто пилесэ кунсоломот.</txt>
<trEng></trEng></sent></p>
<p><sent><txt>― А маняват.</txt>
<trEng></trEng></sent>
<sent><txt>Лезэсь тонстеть ули.</txt>
<trEng></trEng></sent>
<sent><txt>Прощай, Матвей-бунтарь.</txt>
<trEng></trEng></sent></p>
<p><sent><txt>Баягинесь таго кармась пелькстамо горниповтнень марто.</txt>
<trEng></trEng></sent></p>
<p><sent><txt>Матвей, зярдо пачкодсь Од велень вере паксянть витьс, кармась эсест яровоень уматнень ванномо.</txt>
<trEng></trEng></sent>
<sent><txt>« Вана те минек тешксэсь, ― арсесь цёрась.</txt>
<trEng></trEng></sent>
<sent><txt>― Пильгсэ теезь «мыслете», лиякс меремс, буква «мы».</txt>
<trEng></trEng></sent>
<sent><txt>Видезь греця.</txt>
<trEng></trEng></sent>
<sent><txt>Кода кармавтнинь, истя тейсть.</txt>
<trEng></trEng></sent>
<sent><txt>Алят.</txt>
<trEng></trEng></sent>
<sent><txt>― Ютась межанть кувалт.</txt>
<trEng></trEng></sent>
<sent><txt>― А беряньстэ соказь-изазь».</txt>
<trEng></trEng></sent>
<sent><txt>Матвей сиземанзо лангс апаж вано, якась эрьва умаст пес.</txt>
<trEng></trEng></sent>
<sent><txt>Мельспаро саизе: кунсолызь.</txt>
<trEng></trEng></sent></p>
<p><sent><txt>Лобов пачкодсь Латкай Наво атянь хуторс.</txt>
<trEng></trEng></sent>
<sent><txt>Кудонь азорось мельспаросо вастынзе ды приминзе инжетнень.</txt>
<trEng></trEng></sent></p>
<p><sent><txt>― Минь истя сынек мейле газетасо шнамонк, ― мерсь Наво атянень Богдан Аркадиевич.</txt>
<trEng></trEng></sent>
<sent><txt>― Вана те господинэсь, ― варштась сон кшнинь сельмукшсо цёранть ёнов, ― усксь мартонзо фотографической аппарат.</txt>
<trEng></trEng></sent>
<page>((KutoA1976-0133))</page>
<sent><txt>Карми сайнеме карточка лангс весе, мезе тензэ мельс туи хозяйствасот.</txt>
<trEng></trEng></sent></p>
<p><sent><txt>― Кодамояк начальник сон?</txt>
<trEng></trEng></sent></p>
<p><sent><txt>― Губернской газетань редакциясо сотрудник.</txt>
<trEng></trEng></sent></p>
<p><sent><txt>Наво атя совавтынзе сынст икельсе кудозонзо.</txt>
<trEng></trEng></sent>
<sent><txt>Богдан Аркадиевич сюпавонть мельспаронзо кисэ мерсь:</txt>
<trEng></trEng></sent></p>
<p><sent><txt>― Вот это горница!</txt>
<trEng></trEng></sent></p>
<p><sent><txt>― Незнай гардица, что ли, ― отвечась кудазорось.</txt>
<trEng></trEng></sent></p>
<p><sent><txt>Наво атя васня невтнизе тенст весе хозяйстванзо, мейле каванинзе.</txt>
<trEng></trEng></sent>
<sent><txt>Зярдо инжетне тусть мекев ошов, Марка таго потмонзо пачк сюдось тетянзо: « Те шайтян атясь морточкань пес нолдатанзат розорс.</txt>
<trEng></trEng></sent>
<sent><txt>Кода менемс кедь алдонзо? Мезе теемс?» Арсесь, арсесь ― ледсь мелезэнзэ аптекаренть ёвтнемазо седе, кода вейке цёра ломаненть мышьяксо мориксэлизе козяйказо.</txt>
<trEng></trEng></sent></p>
<p><sent><txt>― Ванок содань эземс иляк чукадевте мышьяконть, ― мерсь тензэ пельс пейдезь аптекаресь.</txt>
<trEng></trEng></sent></p>
<p><sent><txt>― Мон, Веденей Калиныч, пек умок урьвакстозян: а човрясынь...</txt>
<trEng></trEng></sent></p>
<p><sent><txt>― Урьвакстознень а кеман овсе.</txt>
<trEng></trEng></sent>
<sent><txt>На теть вана карандаш.</txt>
<trEng></trEng></sent>
<sent><txt>Путык эно коробкинетнень лангс эрьванть питнензэ.</txt>
<trEng></trEng></sent>
<sent><txt>Соданть кис пандат ансяк семишник, а тонанть кисэ ― кемень ашот.</txt>
<trEng></trEng></sent></p>
<p><sent><txt>― Истя, маряви тень, аламодо питней.</txt>
<trEng></trEng></sent></p>
<p><sent><txt>― Ну мезе жо...</txt>
<trEng></trEng></sent>
<sent><txt>Моряк содасо таракант, а то мартост эряк...</txt>
<trEng></trEng></sent></p>
<p><sent><txt>― Иля сёвно: торговамо вечкан.</txt>
<trEng></trEng></sent></p>
<p><sent><txt>― Монгак.</txt>
<trEng></trEng></sent></p>
<p><sent><txt>Марка пандынзе, зняро тензэ мерсть, ярмактнень ды ношкстась аптекастонть.</txt>
<trEng></trEng></sent>
<sent><txt>Ве зепсэнзэ сода, омбоцесэнть ― мышьяк.</txt>
<trEng></trEng></sent></p></chap>
<chap><chapNo>4</chapNo>
<p><sent><txt>Ломанень пря сыредемадо ашолгады, ― лато, зярдо таштоми ― пижелгады.</txt>
<trEng></trEng></sent>
<sent><txt>Пряс вельми шерже, латос касы нупонь.</txt>
<trEng></trEng></sent>
<sent><txt>Валдай Кандра атянь карязонзо калалеме кармасть.</txt>
<trEng></trEng></sent>
<sent><txt>Мацтозояк лондадсь.</txt>
<trEng></trEng></sent>
<sent><txt>Кудазоронть эрявсь эрямозо, мацтонть эрявсь витнемс.</txt>
<trEng></trEng></sent>
<sent><txt>Кандра атя котьми тосо.</txt>
<trEng></trEng></sent>
<sent><txt>Мацт лангозо чапозь ― аволь шалагань кондямо, кода кой-кинь лиянь.</txt>
<trEng></trEng></sent>
<sent><txt>Кармась марявомо кузнецентань аламодо чопода.</txt>
<trEng></trEng></sent>
<sent><txt>Варштась атясь кенкшенть ёнов.</txt>
<trEng></trEng></sent>
<sent><txt>Алкукскак неявсь тензэ тосо чопалдыця, цёра ломань.</txt>
<trEng></trEng></sent>
<page>((KutoA1976-0134))</page>
<sent><txt>Кандра атя илявтызе тевензэ ды кармась учомо, мезть мери тензэ мацтонть кенкш кургос комазь аштицясь.</txt>
<trEng></trEng></sent>
<sent><txt>Тона пшкадсь тензэ:</txt>
<trEng></trEng></sent></p>
<p><sent><txt>― Шумбрат, кудазоро!</txt>
<trEng></trEng></sent></p>
<p><sent><txt>― Здоров, инже!</txt>
<trEng></trEng></sent></p>
<p><sent><txt>― Кудонк, неяви, чаво, секс вешнян Гурьян Валдаевень роднят пирева.</txt>
<trEng></trEng></sent></p>
<p><sent><txt>Мацтонть потмакссто кустамневанть куземстэнзэ Кандра атя витькстась:</txt>
<trEng></trEng></sent></p>
<p><sent><txt>― Вейке муить уш: мон Гурянь тетязо.</txt>
<trEng></trEng></sent></p>
<p><sent><txt>― Мон ― алужозо, Варфоломей Будилов.</txt>
<trEng></trEng></sent></p>
<p><sent><txt>― Пек ламо ёвтнесь тондеть, ― инженть кедензэ лепштямсто поладсь кузнецесь.</txt>
<trEng></trEng></sent></p>
<p><sent><txt>― Косо сонсь?</txt>
<trEng></trEng></sent></p>
<p><sent><txt>― Витьстэ меремс, оргодсь.</txt>
<trEng></trEng></sent>
<sent><txt>Колмоце ие уш сёксня топоди, кода тусь.</txt>
<trEng></trEng></sent></p>
<p><sent><txt>― Чарькодян мекс.</txt>
<trEng></trEng></sent></p>
<p><sent><txt>― Ага.</txt>
<trEng></trEng></sent>
<sent><txt>Тесэ тевть-валт ламольть.</txt>
<trEng></trEng></sent>
<sent><txt>Адя кудосо теть ёвтнесынь, бути шкат ули.</txt>
<trEng></trEng></sent></p>
<p><sent><txt>― Шкась ков мольсь, монь мельга а панить, ансяк тонь вана теветь илявтыя.</txt>
<trEng></trEng></sent></p>
<p><sent><txt>― Муить мезень кисэ мелявтомс.</txt>
<trEng></trEng></sent></p>
<p><sent><txt>― Улевельгак праздник.</txt>
<trEng></trEng></sent></p>
<p><sent><txt>― Пек сизить?</txt>
<trEng></trEng></sent></p>
<p><sent><txt>― Аволь.</txt>
<trEng></trEng></sent></p>
<p><sent><txt>― Адя сестэ чийнетяно казенкав.</txt>
<trEng></trEng></sent></p>
<p><sent><txt>Кандра атянь Будилов марто пек ладясть валост.</txt>
<trEng></trEng></sent>
<sent><txt>Кудазорось кувать ёвтнесь цёрадонзо.</txt>
<trEng></trEng></sent>
<sent><txt>Варфоломей пеняцясь:</txt>
<trEng></trEng></sent></p>
<p><sent><txt>― Мон вана кадовинь эйкакштомо.</txt>
<trEng></trEng></sent></p>
<p><sent><txt>― Здяро тонь ульнесть?</txt>
<trEng></trEng></sent></p>
<p><sent><txt>― Кавто.</txt>
<trEng></trEng></sent>
<sent><txt>Церыне да тейтерне.</txt>
<trEng></trEng></sent></p>
<p><sent><txt>― Мезде жо кулость?</txt>
<trEng></trEng></sent></p>
<p><sent><txt>― Ярсавсть ульцясо наксадозь умарде.</txt>
<trEng></trEng></sent>
<sent><txt>Ним ды мон бажатано кадомо велентькак.</txt>
<trEng></trEng></sent>
<sent><txt>Вешнетяно, косто тенек саемс трянь эйкакшокс церыне...</txt>
<trEng></trEng></sent>
<sent><txt>Сынь истя Гурьяннэнь мелявксон ёвтнеме...</txt>
<trEng></trEng></sent></p>
<p><sent><txt>― Да, ванат, арась.</txt>
<trEng></trEng></sent></p>
<p><sent><txt>― Сёрмат кучни?</txt>
<trEng></trEng></sent></p>
<p><sent><txt>― Чуросто.</txt>
<trEng></trEng></sent></p>
<p><sent><txt>― Тынь уш, инескеть, максынк тень адресэнзэ.</txt>
<trEng></trEng></sent></p>
<p><sent><txt>― Урьва, косо Гурянь меельце сёрмазо? Муика.</txt>
<trEng></trEng></sent></p>
<page>((KutoA1976-0135))</page>
<p><sent><txt>Окся таргизе калдордыця ланго горобия потмакссто сёрманть, Сега, кевейкее иесэ цёрынезэ, уш вешнесь сумкасто конёв ды карандаш.</txt>
<trEng></trEng></sent></p>
<p><sent><txt>― Пааиба, ― мерсь тензэ Варфоломей ды вадяшкавтызе пря ланга.</txt>
<trEng></trEng></sent>
<sent><txt>― Те цёрась тонсеть? ― кевкстизе сон мельспаронь кис Кандра атянь.</txt>
<trEng></trEng></sent></p>
<p><sent><txt>― Гурьянонь, да тетялемезэ самс яла Гордеич.</txt>
<trEng></trEng></sent></p>
<p><sent><txt>― Мекс истя?</txt>
<trEng></trEng></sent></p>
<p><sent><txt>Кудазорось ёвтнизе васенце цёранзо марто лисиця тамашанть.</txt>
<trEng></trEng></sent></p>
<p><sent><txt>Васолдонь инжесь кадовсь кедьсэст удомояк.</txt>
<trEng></trEng></sent>
<sent><txt>Сундерьгадозь ушодовсь, прок сувтемень пачк, суводиця сэтьме пиземе ды кувакасто лексесь пачк ве.</txt>
<trEng></trEng></sent></p>
<p><sent><txt>Валскесь ульнесь начко.</txt>
<trEng></trEng></sent>
<sent><txt>Шарчавкс новольсь вальманть ушосто пиземесь.</txt>
<trEng></trEng></sent></p>
<p><sent><txt>Похмелияст витемадо мейле весёлгадсь Варфоломей ды мерсь:</txt>
<trEng></trEng></sent></p>
<p><sent><txt>― Кудов истямо рудазнэ сыргамс а моли тевс.</txt>
<trEng></trEng></sent>
<sent><txt>Адя, Кондрат Варламыч, ― мон аламодо плотницямо маштан, ― витнесыник мацтонк.</txt>
<trEng></trEng></sent>
<sent><txt>Латало уш а начктано.</txt>
<trEng></trEng></sent></p>
<p><sent><txt>Кудазоронть мельспаро саизе: муевсь тензэ пособиця.</txt>
<trEng></trEng></sent>
<sent><txt>Но, зярдо тевс кундасть, лиссь мекевланк ― лездыцякс теевсь Кандра атя.</txt>
<trEng></trEng></sent>
<sent><txt>Пек уш тевень содыцякс невтизе прянзо Будилов.</txt>
<trEng></trEng></sent>
<sent><txt>Кодамо кедьёнксос те цёрась а кунды, мерят вельми се кедьсэнзэ ды кунсолы сонзэ, теке ёвкосо.</txt>
<trEng></trEng></sent>
<sent><txt>Седееть капети сонзэ лангс ваномсто.</txt>
<trEng></trEng></sent></p></chap>
<chap><chapNo>5</chapNo>
<p><sent><txt>Чиде чис яла стакалгады эрямост Барякань Елеськань ды Улянь.</txt>
<trEng></trEng></sent>
<sent><txt>Кавонест мольсть мелест.</txt>
<trEng></trEng></sent>
<sent><txt>Мирденть ― нинзэ чавомадо, эрзянь аванть ― сэретьксэнзэ кирдемадо, румовксонзо кандомадо ды ве валс прасть ― Романь максомс эйкакшонь кудос.</txt>
<trEng></trEng></sent>
<sent><txt>Кудазорось кармась пиземень лоткамонть учомо, кудазоравась манеенть самодо пелеме.</txt>
<trEng></trEng></sent></p>
<p><sent><txt>Вейке чистэ, чопотема пелев, удалсе кудост ве вальманть каршо неятотсь од ковне.</txt>
<trEng></trEng></sent>
<sent><txt>Варштась те пек ашо чуданть ёнов Елисей ды кецязь мерсь эсь пачканзо:</txt>
<trEng></trEng></sent></p>
<p><sent><txt>« Ушодовсь монь валдо эрямом».</txt>
<trEng></trEng></sent>
<sent><txt>Редизе ванькс менельстэ сияждыдя пилексэнть Уля ― тандадсь: курок савтови тензэ простямс Романзо марто.</txt>
<trEng></trEng></sent></p>
<p><sent><txt>Неизе ковонь эйденть Варфоломей Будилов ― мерсь:</txt>
<trEng></trEng></sent></p>
<page>((KutoA1976-0136))</page>
<p><sent><txt>― Ванды туян.</txt>
<trEng></trEng></sent></p>
<p><sent><txt>― Роботат кис ламо саят пельдень? ― пелезь ладсо кевкстизе Кандра.</txt>
<trEng></trEng></sent></p>
<p><sent><txt>― Мезть а эрявить уш иля корта, ― кудазоронть ёнов велявтомстонзо мерсь инжесь.</txt>
<trEng></trEng></sent>
<sent><txt>― Муить мелявкс...</txt>
<trEng></trEng></sent></p>
<p><sent><txt>― Монень истяк а ён у ли.</txt>
<trEng></trEng></sent></p>
<p><sent><txt>― Чей, минь мартот алужт.</txt>
<trEng></trEng></sent></p>
<p><sent><txt>― Ну покш пасиба теть.</txt>
<trEng></trEng></sent></p>
<p><sent><txt>Валске Елеська пшкадсь нинстэнь:</txt>
<trEng></trEng></sent></p>
<p><sent><txt>― Эно пурнык-сэрник.</txt>
<trEng></trEng></sent>
<sent><txt>Простяк мартонзо.</txt>
<trEng></trEng></sent>
<sent><txt>Мон молян Урван марто симан ве шкалик.</txt>
<trEng></trEng></sent>
<sent><txt>Мейле сан, обедатано ды туян ускомонзо.</txt>
<trEng></trEng></sent>
<sent><txt>Семс кись аламодо коськи.</txt>
<trEng></trEng></sent>
<sent><txt>Молеме ули седе шождыне.</txt>
<trEng></trEng></sent></p>
<p><sent><txt>― Тон уш, инескеть, аштек васня тонеть а покшке тев максан.</txt>
<trEng></trEng></sent></p>
<p><sent><txt>Уля таргась паргонзо потмакссто фиолетовой бархатонь ланго поминания ды максызе мирденстэнь.</txt>
<trEng></trEng></sent></p>
<p><sent><txt>― Инескеть, полай, сёрмадык вана тезэнь, нама уш, овздравия лемензэ ды козо шачсь-кассь.</txt>
<trEng></trEng></sent>
<sent><txt>Улезэ те сонензэ пачпортокс.</txt>
<trEng></trEng></sent></p>
<p><sent><txt>― Эх, те так плант: лангсонзо ашо крест...</txt>
<trEng></trEng></sent></p>
<p><sent><txt>― Кадык, паряк, те седеяк лади.</txt>
<trEng></trEng></sent>
<sent><txt>Конев ды паро.</txt>
<trEng></trEng></sent></p>
<p><sent><txt>Елисей вецакавтынзе коське черниланзо, муизе чеменев ручканзо ды турванзо пуворязь витизе ве ванькс листкенть ашо енксонзо, прок иредезь ды чиремкшнезь буквасо кармась сёрмадомо.</txt>
<trEng></trEng></sent>
<sent><txt>Панар ожанзо песэ нардызе ашкине ды келей конястонзо ливезедть, стясь ды тусь.</txt>
<trEng></trEng></sent></p>
<p><sent><txt>Уля тонгсь коцтонь мешоккес Романень аловой ланга панарнэ ды кавто полавкст алга понкст-панарт.</txt>
<trEng></trEng></sent>
<sent><txt>Вете ламбамо сюкорот.</txt>
<trEng></trEng></sent>
<sent><txt>Кото пидезь алт.</txt>
<trEng></trEng></sent>
<sent><txt>Пицька коробкасо салт.</txt>
<trEng></trEng></sent>
<sent><txt>Аламос арсесь ― нардамо путсь, суре тапаркске ды салмукс.</txt>
<trEng></trEng></sent></p>
<p><sent><txt>Кудыкелькс ало моразевсь атякшост.</txt>
<trEng></trEng></sent>
<sent><txt>Рома сыргойсь.</txt>
<trEng></trEng></sent>
<sent><txt>Аварьгадсь.</txt>
<trEng></trEng></sent>
<sent><txt>Уля каявсь важдамонзо, кевкстизе, мезе нейсь онстонзо, мекс истя сюморьгадсь, а сэреди ли пекезэ ды вадяшкавтнезь витнесь раужо сянгора прячерензэ.</txt>
<trEng></trEng></sent>
<sent><txt>Цёрынесь икнезь, нама, сельведензэ пачк отвечась:</txt>
<trEng></trEng></sent></p>
<p><sent><txt>― Мон брединь, буто тетям базарсто сась, монень макссь мазый ды покш пряника.</txt>
<trEng></trEng></sent>
<sent><txt>Палымимгак натой.</txt>
<trEng></trEng></sent>
<sent><txt>Вельть покш мельспаро сайнимим, а те минек шайтян атякшось моразевсь ― пувтымим ды ёмавтызе вечкевиця оном.</txt>
<trEng></trEng></sent></p>
<page>((KutoA1976-0137))</page>
<p><sent><txt>― Азё тестэ, дурак атякш.</txt>
<trEng></trEng></sent>
<sent><txt>― стукадсь Уля кудыкельс кияксонь ве лазонтень.</txt>
<trEng></trEng></sent>
<sent><txt>― А шкасто-порасто тетьксят эсеть кирьгапареть.</txt>
<trEng></trEng></sent>
<sent><txt>А виськс истя тейнемс тонеть?..</txt>
<trEng></trEng></sent></p>
<p><sent><txt>Адя, цёрынем, бути тонь явась удомнеть, шляк-нардак, ознок пазнэнь ды кундака завторкамо.</txt>
<trEng></trEng></sent>
<sent><txt>Вишка церепкинес тонеть яишниця пидинь.</txt>
<trEng></trEng></sent></p>
<p><sent><txt>― Я, течи праздник?</txt>
<trEng></trEng></sent></p>
<p><sent><txt>― Осыпитательной кудов ильтема чить.</txt>
<trEng></trEng></sent></p>
<p><sent><txt>Уля кандыль ванькс валаня столь лангс ярсамопель.</txt>
<trEng></trEng></sent>
<sent><txt>Неизе поминаниянть.</txt>
<trEng></trEng></sent>
<sent><txt>Моткодезавсь:</txt>
<trEng></trEng></sent></p>
<p><sent><txt>― Кода жо те стувтовсь котомказот путомадо?</txt>
<trEng></trEng></sent></p>
<p><sent><txt>― Мезекс монень маштови сон: ловномояк амаштан.</txt>
<trEng></trEng></sent></p>
<p><sent><txt>― Зярдояк тонадат.</txt>
<trEng></trEng></sent>
<sent><txt>Ансяк нейке эряви тонеть парсте содамс: леметь Роман Романович Валдаев.</txt>
<trEng></trEng></sent></p>
<p><sent><txt>― Чей, Барякин?</txt>
<trEng></trEng></sent></p>
<p><sent><txt>― Мон меринь уш теть: Валдаев.</txt>
<trEng></trEng></sent>
<sent><txt>Чачома велеть ― Налово, олостеть Зарецкой, уездэть ― Алатырцкой ды губернят ― Симбирцкой.</txt>
<trEng></trEng></sent>
<sent><txt>Иеть вете.</txt>
<trEng></trEng></sent>
<sent><txt>Евтнитя весе тонсь ― седе мельсэть кирдевеме кармить.</txt>
<trEng></trEng></sent></p>
<p><sent><txt>Рома ёзтнинзе.</txt>
<trEng></trEng></sent></p>
<p><sent><txt>― Поминаниясонтькак истя сёрададозь.</txt>
<trEng></trEng></sent>
<sent><txt>Вант ― иляк ёмавто: касомазот пачпортокс ули.</txt>
<trEng></trEng></sent></p>
<p><sent><txt>― Паряк, а ёми...</txt>
<trEng></trEng></sent></p>
<p><sent><txt>― Тон ярсак, левкскем, а мон эно карман озномо, ― мерсь пульзямстонзо авась.</txt>
<trEng></trEng></sent>
<sent><txt>― Ярь, вере таз, аштек, тыргадть кисэнек тонсь.</txt>
<trEng></trEng></sent>
<sent><txt>Неят: монь вейкине цёрынем, овсе шумбра-паро тетянь-авань пингстэ, лиссь урозокс, ― аварьгадсь Уля ды сельведензэ пачк поладсь: ― Ну мон икелеть пек чуман: грешинь, а сон вана, тякам, ведь ансяк тон бути содат, мезень кисэ карми майсеме...</txt>
<trEng></trEng></sent></p>
<p><sent><txt>Рома мольсь аванзо ваксс, ушодсь важдамонзо:</txt>
<trEng></trEng></sent></p>
<p><sent><txt>― Ды тон эно, бути истя жалят эйсэнь, илямак максояк ускомс ки соды ков.</txt>
<trEng></trEng></sent></p>
<p><sent><txt>― Арази монь олясь, левкскем?</txt>
<trEng></trEng></sent></p>
<p><sent><txt>Велявтсь кудов Елеська ды кевкстинзе:</txt>
<trEng></trEng></sent></p>
<p><sent><txt>― Тынь, ават-цёрат, яла простнитядо? Кувать.</txt>
<trEng></trEng></sent>
<sent><txt>Пурнак, Уля, ярсамс.</txt>
<trEng></trEng></sent>
<sent><txt>Течи экше, нать, ули чоп.</txt>
<trEng></trEng></sent></p>
<p><sent><txt>Обедамодо мейле Елисей лиссь лишмензэ кильдеме.</txt>
<trEng></trEng></sent>
<sent><txt>Рома тонгинзе кемнензэ.</txt>
<trEng></trEng></sent>
<sent><txt>Сынст казинзе сонензэ вете иензэ топодема чистэ Шитовонь Ефимия, креснавазо.</txt>
<trEng></trEng></sent></p>
<p><sent><txt>Алце покш кияванть Алатырев молицятне уш Тона гривасто сасызь Варфоломей Будиловонь.</txt>
<trEng></trEng></sent>
<sent><txt>Эскелясь тона лакированной кшнань карксонь кондямо янганть, конась менчевсь кинть вакска чувтнэнь ды куротнень юткова.</txt>
<trEng></trEng></sent>
<sent><txt>Морась.</txt>
<trEng></trEng></sent>
<sent><txt>Васня марявсь ансяк а човине, а эчке ды вечкевиця вайгелезэ, мейле чарькодевеме кармасть валонзояк:</txt>
<trEng></trEng></sent></p>
<p class="song" lang="ru"><sent><txt>Знать, в странный тот век <br />
 Жизнь не в радость была, <br />
 Коль бежал человек <br />
 Из родного села.</txt>
<trEng></trEng></sent></p>
<p><sent><txt>Молема кинзэ трокс таргавсь ёзмолдомстонзо, мерят, усковиця локшо, тумо гуй ды лоткавтызе Варфоломеень аволь ансяк морамодо, натой молемадо.</txt>
<trEng></trEng></sent>
<sent><txt>Цёрась маризе ваксканзо ютамсто чикордомадо Барякань лакора крандазонть, варштась ёнонзо ды кевкстизе Елеськань:</txt>
<trEng></trEng></sent></p>
<p><sent><txt>― Аля, ков ускат конфеткань кондямо цёрыненть? ― Эйкакшонь кудов.</txt>
<trEng></trEng></sent></p>
<p><sent><txt>Будилов лиссь покш кинтень ды крандазонть сасамсто таго кевжстизе Елисеень:</txt>
<trEng></trEng></sent></p>
<p><sent><txt>― Мекс эйстэнзэ мольсь меленк?</txt>
<trEng></trEng></sent></p>
<p><sent><txt>― Озак эно мартонок, ― отвечась тензэ Елеська ды ёвтнизе салавань рисксэнзэ.</txt>
<trEng></trEng></sent></p>
<p><sent><txt>― Бути уш истя, сестэ трянь эйкакшокс монень а макссынк?</txt>
<trEng></trEng></sent></p>
<p><sent><txt>― Рад улян, бути сайсак.</txt>
<trEng></trEng></sent></p>
<p><sent><txt>― Тон уш ансяк, инескеть, пачтемизь лишмесэть Алатырень вокзалов.</txt>
<trEng></trEng></sent></p>
<p><sent><txt>― Нама уш, истя сави теемс: трянь эйкакшот ялго молицясь, витьстэ теть меремс, лавшо...</txt>
<trEng></trEng></sent></p></chap>
<chap><chapNo>6</chapNo>

<p><sent><txt>Кочкома ланга, вейке маней валске, стадань панемадо мейле сеск Нужань весе семиясь тусь Ало паксяв яровоень кочкомо.</txt>
<trEng></trEng></sent>
<sent><txt>Кавксо иесэ Андёнь саизь мартост ансяк тонавтнеме.</txt>
<trEng></trEng></sent></p>
<p><sent><txt>Росась лугасонть, козонь иля варшта, цветясь эрьва кодамо понасо.</txt>
<trEng></trEng></sent>
<sent><txt>Истя чись налксесь росань эрьва петнявксонть марто.</txt>
<trEng></trEng></sent>
<sent><txt>Норовжорчтнэ верде теке сиянь горниповнеть певердсть алов.</txt>
<trEng></trEng></sent></p>
<p><sent><txt>Лугась ютавсь.</txt>
<trEng></trEng></sent>
<sent><txt>Ушодовсь покш ки, конань ве пеле вирь, омбоце пеле теке певтеме пакся.</txt>
<trEng></trEng></sent></p>
<p><sent><txt>Нужат пачкодсть се таркантень, козонь видезель осьмушка сурост, ансяк суронь уматнеде тосо ламольть.</txt>
<trEng></trEng></sent>
<sent><txt>Кармасть умаст вешнеме тешкстнэнь коряс.</txt>
<trEng></trEng></sent>
<sent><txt>Ума петнева совсесь Куля.</txt>
<trEng></trEng></sent></p>
<page>((KutoA1976-0139))</page>
<p><sent><txt>― Мезе тосо? ― кевкстнесь сонзэ Матря.</txt>
<trEng></trEng></sent></p>
<p><sent><txt>― Кудо конякс.</txt>
<trEng></trEng></sent></p>
<p><sent><txt>― Чувырькань.</txt>
<trEng></trEng></sent>
<sent><txt>Мезе жо вакссонзо?</txt>
<trEng></trEng></sent></p>
<p><sent><txt>― Кольця.</txt>
<trEng></trEng></sent></p>
<p><sent><txt>― Те Зорянь.</txt>
<trEng></trEng></sent> ― I</p>
<p><sent><txt>― Вана чирьке.</txt>
<trEng></trEng></sent></p>
<p><sent><txt>― Минек, ― лоткамсто мерсь Матря.</txt>
<trEng></trEng></sent>
<sent><txt>― Вай, кодамо тикшев умась, ― рукштадинзе кавто полдас кедензэ.</txt>
<trEng></trEng></sent>
<sent><txt>― Ниле чить саты кочкомс.</txt>
<trEng></trEng></sent></p>
<p><sent><txt>― Кавто тейтеренек.</txt>
<trEng></trEng></sent>
<sent><txt>Цёра марто кутморямо вечкить, секс умаськак тикшев, ― згилясь Сёма.</txt>
<trEng></trEng></sent></p>
<p><sent><txt>Тейтертне визделгадсть авадост.</txt>
<trEng></trEng></sent>
<sent><txt>Каизь лангстост ярсамопель марто кошельтнень, озавтнизь экше таркинес Лидань лисьмастонть ведте пешксе кукшонтнэнь ды кундасть кочкомо тумо пиренть ёно пестэнть.</txt>
<trEng></trEng></sent>
<sent><txt>Комась Андёяк, ансяк сявтамо кармась суронек.</txt>
<trEng></trEng></sent>
<sent><txt>Авазо невтизе тензэ кода кочкомс.</txt>
<trEng></trEng></sent>
<sent><txt>Анто сизесь икелевгак.</txt>
<trEng></trEng></sent>
<sent><txt>Сон витнизе рунгонзо.</txt>
<trEng></trEng></sent></p>
<p><sent><txt>Паксясь кочкицядо пешкее, мерят, цецядо луга.</txt>
<trEng></trEng></sent>
<sent><txt>Пси.</txt>
<trEng></trEng></sent>
<sent><txt>Ливезесь, теке згили, сельмс эци, конятнестэ петни.</txt>
<trEng></trEng></sent>
<sent><txt>Кинь-бути барлак ума куншкасо, марч пулосо, буто сынст лангсо згили кочкодык.</txt>
<trEng></trEng></sent>
<sent><txt>Нерни тенст:</txt>
<trEng></trEng></sent></p>
<p><sent><txt>― Коч-ко-до! Коч-ко-до!</txt>
<trEng></trEng></sent></p>
<p><sent><txt>Сыргась Анто элестэнзэ межас аванькс тикшень каямо ды кармась кочковксонзо ютксто тикшенть ванномо.</txt>
<trEng></trEng></sent>
<sent><txt>Вана тензэ понгсь уронь пуло, чеерень карькс, нартемкс, татаравань пилекс ды шоржав.</txt>
<trEng></trEng></sent></p>
<p><sent><txt>― Я, месть истя тосо кувать котьмат? ― кевкстни сонзэ Сёма.</txt>
<trEng></trEng></sent>
<sent><txt>― Кадозь икельксэть ки кочксы?</txt>
<trEng></trEng></sent></p>
<p><sent><txt>― Ды мон вантнян вана, кодат аванькс тикшеть улить.</txt>
<trEng></trEng></sent>
<sent><txt>Карязонгак, марян, аламодо чулксетеме кармасть.</txt>
<trEng></trEng></sent></p>
<p><sent><txt>― Карязтнэ тонь арастькак, ― мерсь авазо.</txt>
<trEng></trEng></sent>
<sent><txt>― Пек одат.</txt>
<trEng></trEng></sent></p>
<p><sent><txt>― Улить, авай, бути сэредить.</txt>
<trEng></trEng></sent></p>
<p><sent><txt>― Пек одсто сыредить, ― нама, згилязь отвечась тензэ Сема.</txt>
<trEng></trEng></sent></p>
<p><sent><txt>Завторкасть виренть ало.</txt>
<trEng></trEng></sent>
<sent><txt>Тува, пиже луганть ланга, кружалакс ацазевсть эчке тумань ды укшторонь лопатнень вирь чеерькс якиця сулейтне.</txt>
<trEng></trEng></sent></p>
<p><sent><txt>Нужат оймсемадост мейле таго тусть кочкомо.</txt>
<trEng></trEng></sent>
<sent><txt>Паневсь тенст ве икелькс.</txt>
<trEng></trEng></sent>
<sent><txt>Таня прась межас.</txt>
<trEng></trEng></sent>
<sent><txt>Кармась уксномо.</txt>
<trEng></trEng></sent></p>
<page>((KutoA1976-0140))</page>
<p><sent><txt>― Нать, моцеть арась, тейтернем? ― кевкстизе Матря.</txt>
<trEng></trEng></sent></p>
<p><sent><txt>― Превень велить, авай.</txt>
<trEng></trEng></sent></p>
<p><sent><txt>― Азё вирь алов мадть.</txt>
<trEng></trEng></sent>
<sent><txt>Обедамонок шкас, паряк, пичкат.</txt>
<trEng></trEng></sent></p>
<p><sent><txt>Тейтересь тусь.</txt>
<trEng></trEng></sent>
<sent><txt>Эйкакштне сельмень сявадозь мельганзо вансть.</txt>
<trEng></trEng></sent>
<sent><txt>Эрьвась арсесь: « Кода жо те монь превс эзь са? Мезть иля корта, Таня пек ёжов».</txt>
<trEng></trEng></sent></p>
<p><sent><txt>Обедамодо мейле Матря саизе Танянь эйкакштнеде ве енов ды кармась кевкстнеманзэ:</txt>
<trEng></trEng></sent></p>
<p><sent><txt>― Мезде ормалгадыть?</txt>
<trEng></trEng></sent></p>
<p><sent><txt>― Аздан, авай.</txt>
<trEng></trEng></sent></p>
<p><sent><txt>― Азданонь ансяк весть кевкстнить, ― кувакасто лекстась авась.</txt>
<trEng></trEng></sent></p>
<p><sent><txt>Эрясть-аштесть надля-кавто ― Матря редизе Танянзо кашлангсо коське сёвонде ярсамсто.</txt>
<trEng></trEng></sent></p>
<p><sent><txt>― Ней витькстак, паз памететь маштосо, ― кевкстизе кудонь азоравась тейтеренть, ― кинь пельде пеке кандат? Ансяк иля сёпо.</txt>
<trEng></trEng></sent></p>
<p><sent><txt>Новольсь пайстомо прясь аванзо пильге пес.</txt>
<trEng></trEng></sent>
<sent><txt>Вайкставсь Матря.</txt>
<trEng></trEng></sent>
<sent><txt>Васня чувтомсь, мейле вийтеме прок озавсь эзементь пряс.</txt>
<trEng></trEng></sent>
<sent><txt>Таня кавто кедь лапасо кекшизе виськстэнть якстере чаманзо ды комась аванзо элес.</txt>
<trEng></trEng></sent>
<sent><txt>Кундатотсь уш истякак чуросто кортниця келезэ.</txt>
<trEng></trEng></sent>
<sent><txt>Буто рудайс прась паро мелезэ.</txt>
<trEng></trEng></sent></p>
<p><sent><txt>― Чатьмонят? ― кевкстизе талномамзо пачк авазо ды кармась, мерят, кавто цётмароо, апак машто сювордазь мокшнасонзо чумо тейтеренть кутьмере ланга вачкоеме, прок сонзэ пивсэмстэ стараясь Танянь валонзо певердеме.</txt>
<trEng></trEng></sent>
<sent><txt>Се яла чатьмонсь.</txt>
<trEng></trEng></sent></p>
<p><sent><txt>― Я, кувать кармат каршо валот учовтомо, тетянь-авань истя срамиця? Ки чумось?</txt>
<trEng></trEng></sent></p>
<p><sent><txt>― А ёвтаса.</txt>
<trEng></trEng></sent></p>
<p><sent><txt>― Сепсак?</txt>
<trEng></trEng></sent></p>
<p><sent><txt>― Эно.</txt>
<trEng></trEng></sent></p>
<p><sent><txt>― Те мень обуця тонь эйсэть?</txt>
<trEng></trEng></sent></p>
<p><sent><txt>― Монсень.</txt>
<trEng></trEng></sent></p>
<p><sent><txt>― А панжат парс.</txt>
<trEng></trEng></sent></p>
<p><sent><txt>― Видеть валот.</txt>
<trEng></trEng></sent></p>
<p><sent><txt>― Алтась саеметь никс?</txt>
<trEng></trEng></sent></p>
<p><sent><txt>― Манчесь идемевсесь.</txt>
<trEng></trEng></sent></p>
<p><sent><txt>― Кецявтымизь, вели-сельме.</txt>
<trEng></trEng></sent>
<sent><txt>Срамось ули пельдеть колмо велень келес.</txt>
<trEng></trEng></sent></p>
<page>((KutoA1976-0141))</page>
<p><sent><txt>― Тетянень знярс иля ёвтне.</txt>
<trEng></trEng></sent></p>
<p><sent><txt>― Тонавтомак, мезе теемс, а то превень монсень а сатыть, ― нама, згилязь мерсь Матря.</txt>
<trEng></trEng></sent>
<sent><txt>― Чокшне вана сокамсто сы тетят ― витькстан тензэ азаргалемадот, ― ансяк мари, кода гадить шапказонзо, ― сиземанть пачк пекензэ пешкедемс кайси тонеть.</txt>
<trEng></trEng></sent>
<sent><txt>Паряк, сайсы аванькс ойметь.</txt>
<trEng></trEng></sent>
<sent><txt>Киськеть ваткасы ды бахилат мик эйстэнзэ сты...</txt>
<trEng></trEng></sent></p>
<p><sent><txt>Таня кармась авардеме.</txt>
<trEng></trEng></sent>
<sent><txt>Матря тулкадизе маластанзо ды чоп укстнесь.</txt>
<trEng></trEng></sent>
<sent><txt>Аштемс таркань вешнемстэнзэ сон алкукс чокшнес чавсь полдазонзо кавто кедензэ.</txt>
<trEng></trEng></sent></p>
<p><sent><txt>Чопотеме пелев ушось аламодо экшендсь, ды васня састо, мейле уш седе виевстэ тусь пиземе.</txt>
<trEng></trEng></sent></p>
<p><sent><txt>Плато сась паксясто начко, теке тюря.</txt>
<trEng></trEng></sent>
<sent><txt>Витяяк ульнесь мартонзо.</txt>
<trEng></trEng></sent>
<sent><txt>Сон якась изамо.</txt>
<trEng></trEng></sent>
<sent><txt>Аламо шкань ютазь кудо потмось увнозевсь, теке мекшкудо: пиземесь весень пурнынзе вейс.</txt>
<trEng></trEng></sent></p>
<p><sent><txt>Матря кундась ужинэнь анокстамо, сонсь сеетьстэ кувсесь, ульнесь мелезэ седе курок Платонень ёвтнемс Танянь аволь ванькс тевденть, ансяк пельсь ярсамодо икеле апаркстамтамс мирдензэ ежонть.</txt>
<trEng></trEng></sent>
<sent><txt>Уш истякак Плато неявсь тензэ прок пиже почкань пачк таргавсь.</txt>
<trEng></trEng></sent>
<sent><txt>Паряк, валдо толось истя сонзэ невти нусманякс.</txt>
<trEng></trEng></sent></p></chap>
<chap><chapNo>7</chapNo>

<p><sent><txt>Валскестэнть мезтькак эзь отвеча Плато, зярдо Матря витькстась тензэ Танядо.</txt>
<trEng></trEng></sent>
<sent><txt>Сон вере паксяв модань парямо тусь ней Веня марто.</txt>
<trEng></trEng></sent>
<sent><txt>Чись удалась маней ды вельть пси.</txt>
<trEng></trEng></sent>
<sent><txt>Плато сокась ума, Веня изызе ды озасть крандаз алов обедамо.</txt>
<trEng></trEng></sent>
<sent><txt>Кудонь азорось рошксе печтенть пес путсь ватказь ал ды сень лангс ваномсто пансесь кургозонзо почаня кшинть.</txt>
<trEng></trEng></sent>
<sent><txt>Веня сонензэ максозенть нилизе умок.</txt>
<trEng></trEng></sent>
<sent><txt>Ней мусколясь тетянзо лангсо:</txt>
<trEng></trEng></sent></p>
<p><sent><txt>― Мезекс тон истя ванстат алонть?</txt>
<trEng></trEng></sent></p>
<p><sent><txt>― Оймень таньшкавтомс.</txt>
<trEng></trEng></sent></p>
<p><sent><txt>Прок чувтонь сэдь ланга ташто крандаз, ларнозевсь пурьгине.</txt>
<trEng></trEng></sent></p>
<p><sent><txt>― Я, тетяй, эзянек редяяк, кода кепететсь пель.</txt>
<trEng></trEng></sent>
<sent><txt>Нал веленть ланга уш некак пиземе тусь.</txt>
<trEng></trEng></sent></p>
<p><sent><txt>― Те цярахман.</txt>
<trEng></trEng></sent>
<sent><txt>Ванат ― пелесь ашо.</txt>
<trEng></trEng></sent>
<sent><txt>Кильдика седе курокке лишменть, а мон эно крандайс кепетьсынь сокатнень-изатнень.</txt>
<trEng></trEng></sent></p>
<p><sent><txt>Веня кильдизе лишменть,</txt>
<trEng></trEng></sent></p>
<p><sent><txt>― Лишметне анокт, тетяй.</txt>
<trEng></trEng></sent>
<sent><txt>Сыргатано?</txt>
<trEng></trEng></sent></p>
<page>((KutoA1976-0142))</page>
<p><sent><txt>― Бути туи цярахман, эльдесь ардомстонзо порксасамизь.</txt>
<trEng></trEng></sent>
<sent><txt>Эряви теск учомс пеленть ютамонзо.</txt>
<trEng></trEng></sent></p>
<p><sent><txt>Паксясь кармась лажномо, коштось экшендсь, кепететсь пуль.</txt>
<trEng></trEng></sent>
<sent><txt>Верськедсь ёндол, зэрькстась пурьгине.</txt>
<trEng></trEng></sent>
<sent><txt>Тусь прок сиянь горниповнеть правтнеме ― лостердеме чуро пиземе, мельганзо кармась прамо пелька пряшка цярахман.</txt>
<trEng></trEng></sent>
<sent><txt>Ды кода пупасы Кареенть, се кепети удалце пильгензэ лангс, кувакасто цяхазеви паксянть келес, карми паркстнеме ды, мерят, киштемстэнзэ новта ведьменть ноцковтнеме.</txt>
<trEng></trEng></sent>
<sent><txt>Плато кирди сонзэ.</txt>
<trEng></trEng></sent></p>
<p><sent><txt>Пелесь ютась.</txt>
<trEng></trEng></sent>
<sent><txt>Плато марто Веня сыргасть кудов.</txt>
<trEng></trEng></sent>
<sent><txt>Лушмотнева шолдор-болдор вайсесть рудайс чарытне, ды чикордсь-лакардсь крандазось.</txt>
<trEng></trEng></sent></p>
<p><sent><txt>― Веня, тон а содат, ки минек Танянь алужокс прянзо невтсь?</txt>
<trEng></trEng></sent></p>
<p><sent><txt>― Эзинь марсе.</txt>
<trEng></trEng></sent></p>
<p><sent><txt>― Витя мартот эзь ушоле теде валгак?</txt>
<trEng></trEng></sent></p>
<p><sent><txt>― Арась, тетяй.</txt>
<trEng></trEng></sent>
<sent><txt>Эзь редяво тенек Танянь вакссо аштиця...</txt>
<trEng></trEng></sent>
<sent><txt>... Чатьмони велесь пиземеденть мейле, мерят, ломантькак арасть эйсэнзэ.</txt>
<trEng></trEng></sent>
<sent><txt>Пакся песэ, чи валгоманть ёнов ваныця вальматнень цярахманось порксынзе мик вейкень пес.</txt>
<trEng></trEng></sent></p>
<p><sent><txt>Плато кинзэ перть арсесь, кода бу кортамс Таня марто: тевесь а шождыне.</txt>
<trEng></trEng></sent></p>
<p><sent><txt>Кудов пачжодемадо мейле, лишменть перьгавтомсто, сон аламос чатьмонсь ды мерсь Матряяень: </txt>
<trEng></trEng></sent></p>
<p><sent><txt>― Кудов азёдо Веня марто ды кучинк монень Танянь.</txt>
<trEng></trEng></sent>
<sent><txt>Валон улить ёвтамс тензэ.</txt>
<trEng></trEng></sent></p>
<p><sent><txt>3ярдо Таня лиссь кардайс.</txt>
<trEng></trEng></sent>
<sent><txt>Плато костямс трокспикс юксиль.</txt>
<trEng></trEng></sent>
<sent><txt>Ансяк пачкодсь малазонзо тейтерезэ, кудазорось кундызе коса юрдо ды кармась сонзэ хропаеме кутьмерень трокс.</txt>
<trEng></trEng></sent>
<sent><txt>Тейтересь валгак эзь ёвта ды вайгель эзь нолда.</txt>
<trEng></trEng></sent></p>
<p><sent><txt>― Ки чумось мартот? ― кевкстнесь Танянь истя кородемстэнть Плато.</txt>
<trEng></trEng></sent></p>
<p><sent><txt>― Хоть лапшакс керсемак, а ёвтаса.</txt>
<trEng></trEng></sent></p>
<p><sent><txt>― Ды мон урьвакстомо тонь лангс кармавтса.</txt>
<trEng></trEng></sent></p>
<p><sent><txt>― Сон монень мирдекс а маштови.</txt>
<trEng></trEng></sent></p>
<p><sent><txt>― Ды мекс?</txt>
<trEng></trEng></sent></p>
<p><sent><txt>― А эряви.</txt>
<trEng></trEng></sent>
<sent><txt>Кельмевтизе седеем.</txt>
<trEng></trEng></sent>
<sent><txt>Ревень вастомадо мейле Анто салава тошкстась Андёнень:</txt>
<trEng></trEng></sent></p>
<page>((KutoA1976-0143))</page>
<p><sent><txt>― Эх, чияк вана те таркасонть покш патянь истяня кородызе тетям...</txt>
<trEng></trEng></sent></p>
<p><sent><txt>― А содат, мезень кис?</txt>
<trEng></trEng></sent></p>
<p><sent><txt>― Тонеть рана седе содамс.</txt>
<trEng></trEng></sent></p>
<p><sent><txt>― А мекс?</txt>
<trEng></trEng></sent></p>
<p><sent><txt>― Вишкинят.</txt>
<trEng></trEng></sent></p>
<p><sent><txt>― Монь иетне уш кавксо.</txt>
<trEng></trEng></sent></p>
<p><sent><txt>― Мезе максат витькстамонть кис? </txt>
<trEng></trEng></sent></p>
<p><sent><txt>― Аздан.</txt>
<trEng></trEng></sent></p>
<p><sent><txt>― Зярдо печксызь букиненть...</txt>
<trEng></trEng></sent></p>
<p><sent><txt>― Ну?</txt>
<trEng></trEng></sent></p>
<p><sent><txt>― Кармить пидеме студень.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent></p>
<p><sent><txt>― Кознатне весе монь улить.</txt>
<trEng></trEng></sent></p>
<p><sent><txt>― Улест, каня.</txt>
<trEng></trEng></sent>
<sent><txt>Ну, мезень кис чавизе?</txt>
<trEng></trEng></sent></p>
<p><sent><txt>― Салава шачтыксэль, ― мерсь мокшнанзо пачк Андёнь вить пилентень Анто.</txt>
<trEng></trEng></sent></p>
<p><sent><txt>Бедась а сакшны ськамонзо, бути кармат васькамонзо.</txt>
<trEng></trEng></sent>
<sent><txt>Платонь ёмасть ярмаконзо.</txt>
<trEng></trEng></sent>
<sent><txt>Аволь зепстэнзэ прасть ― каштом икеле лавця лангсо сундуккестэнзэ салызь бумажникнек.</txt>
<trEng></trEng></sent>
<sent><txt>Панжомась цела.</txt>
<trEng></trEng></sent>
<sent><txt>Пекстазьгак вадрясто.</txt>
<trEng></trEng></sent>
<sent><txt>Кудазорось теде икеле панжокшнызе троицянь валске.</txt>
<trEng></trEng></sent>
<sent><txt>Сестэ сон явшесь кудонзо потмосо од ломантненень истямо покш праздниктэнть пештень или чиньжарамонь рамамс ярмакт.</txt>
<trEng></trEng></sent>
<sent><txt>Панжизе течияк сундуккензэ ды талакадсь.</txt>
<trEng></trEng></sent>
<sent><txt>Тосо, теке тошкасть, кашкасть ярмактнеде курок раштыця тюжа таракант.</txt>
<trEng></trEng></sent></p>
<p><sent><txt>Савтовсь Платанень ушодомс ёмавкстонзо кевкстнеме, нама уш, Купрясто.</txt>
<trEng></trEng></sent>
<sent><txt>Се сонзэ эйкакшнестэ сех покшось.</txt>
<trEng></trEng></sent>
<sent><txt>Чаво кудосо кевкстизе весть:</txt>
<trEng></trEng></sent></p>
<p><sent><txt>― Витькстак: сундуккестэнь уртнэнь, алюха, тон улко саить?</txt>
<trEng></trEng></sent></p>
<p><sent><txt>― Аволь мон.</txt>
<trEng></trEng></sent></p>
<p><sent><txt>― Мекс эно сельмезэнь варштамодояк а смеят? Нумолонь сельметь, мерят, кекшемс тарка вешнить.</txt>
<trEng></trEng></sent></p>
<p><sent><txt>― Виздян аволь эсень кисэ ды ялатеке тон монень а кемат: кудо потсонть весе монь ловить охальникекс.</txt>
<trEng></trEng></sent>
<sent><txt>Алкукс ― озорован, ансяк саламо тон эзимек тонавто, тетяй.</txt>
<trEng></trEng></sent>
<sent><txt>Бути графтне теизь истямо пек аванькс тевенть.</txt>
<trEng></trEng></sent></p>
<p><sent><txt>― Рядось пачкоди течи сыненсткак.</txt>
<trEng></trEng></sent></p>
<p><sent><txt>― Ярмакот мон эзинь токше, сетнеде башка, мезе тонсь праздникчистэ макснить.</txt>
<trEng></trEng></sent>
<sent><txt>Оймем икелеть маней менелькс ванькс...</txt>
<trEng></trEng></sent>
<page>((KutoA1976-0144))</page>
<sent><txt>Од тейтерть, конат куркс касыть, манчан.</txt>
<trEng></trEng></sent></p>
<p><sent><txt>― А виздят, нать, мартон истя кортамодо?</txt>
<trEng></trEng></sent></p>
<p><sent><txt>― Кода тонгак ― салыцякс монь ловомадо...</txt>
<trEng></trEng></sent></p>
<p><sent><txt>― Косо Хома?</txt>
<trEng></trEng></sent></p>
<p><sent><txt>― Баня очко чуви.</txt>
<trEng></trEng></sent>
<sent><txt>Кучомс тонеть споведямо?</txt>
<trEng></trEng></sent></p>
<p><sent><txt>― Кортамс эряви текеде жо сонзэ мартояк.</txt>
<trEng></trEng></sent></p>
<p><sent><txt>Аванзо тюссо-понасо Хома кенкш кургованть эцемстэнзэ комась.</txt>
<trEng></trEng></sent>
<sent><txt>Истямо уш сэрев ульнесь.</txt>
<trEng></trEng></sent></p>
<p><sent><txt>― Фома цёрам, аволь умок емасть ярмакон...</txt>
<trEng></trEng></sent></p>
<p><sent><txt>― Мезть отвечась теть лелям?</txt>
<trEng></trEng></sent></p>
<p><sent><txt>― Эзинзе сае ― мерсь.</txt>
<trEng></trEng></sent></p>
<p><sent><txt>― Кудонь азорось тон ансяк, тетяй.</txt>
<trEng></trEng></sent></p>
<p><sent><txt>― Кардазоньгак ястя жо...</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Монь лангс иля кая чумонть.</txt>
<trEng></trEng></sent>
<sent><txt>Пежеть ули тонеть...</txt>
<trEng></trEng></sent></p>
<p><sent><txt>― Рядстонть-юткстонть а каямгат кевкститеньгак, цёрам.</txt>
<trEng></trEng></sent>
<sent><txt>Азё ды тейть паро теветь.</txt>
<trEng></trEng></sent></p>
<p><sent><txt>« Кавтаськетнень эряви кевкстнемс ансяк вейке-вейке, ― арсезевсь Плато.</txt>
<trEng></trEng></sent>
<sent><txt>― Лиякс а витькстыть».</txt>
<trEng></trEng></sent></p>
<p><sent><txt>Лишмень кардо пряс мадемадонзо мейле Витя сеске жо марясь кустемаванть ваксозонзо кузиця.</txt>
<trEng></trEng></sent>
<sent><txt>« Те, нать, Веня сы ульцясто», ― мерсь эсь пачканзо.</txt>
<trEng></trEng></sent>
<sent><txt>Марявсь тензэ коське ташто тикше паморьмстнэнь яла седе маласто каштордома.</txt>
<trEng></trEng></sent></p>
<p><sent><txt>― Витя, удат? ― пшкадсь талномадо сорнозь вайгельсэ Плато.</txt>
<trEng></trEng></sent></p>
<p><sent><txt>― Аштян.</txt>
<trEng></trEng></sent></p>
<p><sent><txt>― Веня вакссот?</txt>
<trEng></trEng></sent></p>
<p><sent><txt>― Арась, тетяй.</txt>
<trEng></trEng></sent>
<sent><txt>Монень ульцясто савсь туемс аламодо седе рана.</txt>
<trEng></trEng></sent>
<sent><txt>Стадань ваномо тень валске молеме.</txt>
<trEng></trEng></sent></p>
<p><sent><txt>Плато чатьмонезевсь, теке валонзо маштсть.</txt>
<trEng></trEng></sent>
<sent><txt>Панжадо кардонть кенкшка чоподаванть, прок ансяк сынст пилес, кайсететсь лишменть ярсамстонзо хрупаемась.</txt>
<trEng></trEng></sent>
<sent><txt>Кудазорось укстась.</txt>
<trEng></trEng></sent>
<sent><txt>Оймензэ полавтозь витькстась:</txt>
<trEng></trEng></sent></p>
<p><sent><txt>― Улко ярмакон монь ёмасть.</txt>
<trEng></trEng></sent></p>
<p><sent><txt>― Ламо?</txt>
<trEng></trEng></sent></p>
<p><sent><txt>― Байтяк.</txt>
<trEng></trEng></sent></p>
<p><sent><txt>― Васов ульнесть кекшезь?</txt>
<trEng></trEng></sent></p>
<p><sent><txt>« Аволь сон», ― арсезевсь Плато.</txt>
<trEng></trEng></sent>
<sent><txt>Коскстась.</txt>
<trEng></trEng></sent>
<sent><txt>Евтась, косоль бумажникесь.</txt>
<trEng></trEng></sent></p>
<page>((KutoA1976-0145))</page>
<p><sent><txt>― Тетяй, мон мездеяк аздан.</txt>
<trEng></trEng></sent>
<sent><txt>Бути Веня...</txt>
<trEng></trEng></sent></p>
<p><sent><txt>― Ды тынь жо вейкеть эрьва мезде.</txt>
<trEng></trEng></sent></p>
<p><sent><txt>― Те ансяк оршавтонок-карсевтенек лангс ваномс.</txt>
<trEng></trEng></sent>
<sent><txt>Вейс обуцянок эзть пракшно ды валонокак эзть ладякшно вестькак.</txt>
<trEng></trEng></sent>
<sent><txt>Монень а содамс, кикс конанок тусь ― тетякс или авакс, ансяк тюремеяк понавкшнынек спорямстонок или сёвномстонок ламоксть, прок вейке-вейкеяк а содыцят.</txt>
<trEng></trEng></sent></p>
<p><sent><txt>― Монень яла неявкшныде ладнойдеяк-ладнойкс.</txt>
<trEng></trEng></sent></p>
<p><sent><txt>― Кавтаськетнень истямо уш коест: вейсэ ― тошна, башка ― скушна сыненст.</txt>
<trEng></trEng></sent></p>
<p><sent><txt>― Венянь мейле кевкстнесак теде тон?</txt>
<trEng></trEng></sent></p>
<p><sent><txt>― Ёмазь ярмактнеде? Ванды кадови сон оймсеме.</txt>
<trEng></trEng></sent>
<sent><txt>Тонсь кортак мартонзо.</txt>
<trEng></trEng></sent>
<sent><txt>Нама, мон, бути а матедеван сонзэ самс, ёвтан истямо покш тамашадонть Веняненьгак...</txt>
<trEng></trEng></sent></p>
<p><sent><txt>― Удок эно, цёрам, ― важовсто мерсь Плато, лишмень кардонть прясто валгомстонзо...</txt>
<trEng></trEng></sent></p>
<p><sent><txt>Валске Матря салмат каясь.</txt>
<trEng></trEng></sent>
<sent><txt>Плато Андёнень мерсь Венянь завторкамо пувтамодо.</txt>
<trEng></trEng></sent>
<sent><txt>Цёрынесь, нама, сеске жо чийнесь ков эряви.</txt>
<trEng></trEng></sent>
<sent><txt>Совась мекев ды мерсь:</txt>
<trEng></trEng></sent></p>
<p><sent><txt>― А стяви, келя, сон.</txt>
<trEng></trEng></sent>
<sent><txt>Ормалгадсь.</txt>
<trEng></trEng></sent></p>
<p><sent><txt>« Ансяк завторкан, ― арсесь Плато, ― молян алкукс алянть содавтомо ды ярмактнедеяк эно кевкстьса».</txt>
<trEng></trEng></sent></p>
<p><sent><txt>Кудонть потсо ламо пенчень кальцаемась кайсететсь кардо прянтеньгак.</txt>
<trEng></trEng></sent>
<sent><txt>Вениамин валгсь удома таркастонзо.</txt>
<trEng></trEng></sent>
<sent><txt>Кардаз ёно кустембря песэ шлякшнома курганось ведте пешксель.</txt>
<trEng></trEng></sent>
<sent><txt>Веня шлясь, нардась коцтонь викшнезь панар ожанзо песэ ды сыргась Од веленть ёнов.</txt>
<trEng></trEng></sent>
<sent><txt>Молемстэ таргизе пиджаконзо зепстэ прячерень витнемканзо ды мерсь эсь пачканзо: « Судрясаяк мон весела сурсемнесэ нусманя ды сянгоря прям».</txt>
<trEng></trEng></sent></p>
<p><sent><txt>Алясь пачкодсь Куколей латконть овсе чирес, Охань луганть пес, озась пек ташто сэдненть маласо шочко мар лангс.</txt>
<trEng></trEng></sent>
<sent><txt>Ваны сон луганть ёнов ды эсь пачканзо корты:</txt>
<trEng></trEng></sent></p>
<p><sent><txt>« Охань луга!</txt>
<trEng></trEng></sent></p>
<p><sent><txt>Пиже луга!</txt>
<trEng></trEng></sent></p>
<p><sent><txt>Мазый луга!</txt>
<trEng></trEng></sent></p>
<p><sent><txt>Келей луга!</txt>
<trEng></trEng></sent></p>
<p><sent><txt>Валаня ды вейкеть луга! </txt>
<trEng></trEng></sent></p>
<page>((KutoA1976-0146))</page>
<p><sent><txt>Праздникчинь ды од порань ютко шкань весёласто ютавтома тарка!</txt>
<trEng></trEng></sent></p>
<p><sent><txt>Ламо тонь мельс лецтницят.</txt>
<trEng></trEng></sent></p>
<p><sent><txt>Кода тон вечкеват.</txt>
<trEng></trEng></sent></p>
<p><sent><txt>Вай, зняро морот лангсот, Охань луга, моравсть, кодат киштневсть киштемат!</txt>
<trEng></trEng></sent></p>
<p><sent><txt>Ох, зняро кужот лангат велявсть-чаравсть, зняро кирвайсть од ломанень вечкемат!</txt>
<trEng></trEng></sent></p>
<p><sent><txt>Вишка пингстэ саезь ды пек сыредема шкас тон эрьва кинень ойсема ды оймсема тарка!</txt>
<trEng></trEng></sent></p>
<p><sent><txt>Ды ки Нал велесэ ломантнестэ вестькак лангат эзь яксе?!»</txt>
<trEng></trEng></sent></p>
<p><sent><txt>Ловоськак Охань лугастонть яла солси васняяк.</txt>
<trEng></trEng></sent>
<sent><txt>Ведезэ, прок солавтозь валдо сия, пракшны вельть келейстэ, мерят, ацазь, витьстэ Куко леенть латкс.</txt>
<trEng></trEng></sent>
<sent><txt>Истя шлякшны те пек вечкевиця лугась тельня удомадонть мейле чаманзо.</txt>
<trEng></trEng></sent></p>
<p><sent><txt>Недлянь ютазь велень эйкакшт эрьва ёндо кармить сонзэ лангс пуромкшномо, чирезэнзэ, чинь налксема таркас налксекшнеме.</txt>
<trEng></trEng></sent></p>
<p><sent><txt>Недлячистэ ды праздникстэ тесэ тейтерть-цёрат киштить-морыть, седе сыре цёрат картасо ды орлянкасо налксить.</txt>
<trEng></trEng></sent></p>
<p><sent><txt>Те пиже ды пек мазый луганть велькска лыйнесть васня эрзянь оршамо ды карсема пельть, ней седе ламонь лангсо, пильгсэ ды прясояк ― рузонь.</txt>
<trEng></trEng></sent>
<sent><txt>Руцятнень эземс кантнить сарафант, пулайтнеде шождынекс марявить юбкатне, а прясо панготнеде мазыкс неявить эрьва кодамо пацятне...</txt>
<trEng></trEng></sent></p>
<p><sent><txt>Паро слава теть, Охань луга!</txt>
<trEng></trEng></sent></p>
<p><sent><txt>Сполать!</txt>
<trEng></trEng></sent></p>
<p><sent><txt>« Эрьванть ульнесь, эрьванть ули пиже лугазо ды мазый дугазо, весть эрсиця весела од поранзо ютавтома тарказо», ― арсезевсь Веня.</txt>
<trEng></trEng></sent></p>
<p><sent><txt>Нардынзе кавто ёнов, буто килькшстэ кснавт, певериця сельведензэ ды стясь.</txt>
<trEng></trEng></sent></p>
<p><sent><txt>Пачкодсь цёрась те пиже, мазы луганть овсе чирес, пульзясь, прок мезень-бути вешнеме, палась весемеде маласо пейделька ды буто ломаннень мерсь:</txt>
<trEng></trEng></sent></p>
<p><sent><txt>― Прощай, Охань луга.</txt>
<trEng></trEng></sent>
<sent><txt>Простямак монь, эйкакш пингень ялгам, од цёраксчинь оям.</txt>
<trEng></trEng></sent></p>
<p><sent><txt>Венианим кепететсь пильге лангс, витизе ситцань розовой панаронзо, кона таргавсь удалдо цёко марто голубой карксонзо алдо, ды велявтсь кудов.</txt>
<trEng></trEng></sent>
<page>((KutoA1976-0147))</page>
<sent><txt>Радовась, што кенкшест пекстазель.</txt>
<trEng></trEng></sent>
<sent><txt>Ансяк текень учнеськак.</txt>
<trEng></trEng></sent>
<sent><txt>Мусь пазавань удалдо сёрмадома пельть, ашо конёв, озась столь экшс, арсесь турванзо чаравтозь ды навизе чернилатнес перанзо.</txt>
<trEng></trEng></sent>
<sent><txt>Сонсь моткоди, сонсь сёрмады:</txt>
<trEng></trEng></sent></p>
<p><sent><txt>« Покш мелявкстон раужкадыця седеем эряви тыненк, роднойть, панжомс келес.</txt>
<trEng></trEng></sent>
<sent><txt>Тетянь ярмаконзо мон духов чистэ манявтынь орлянщикнень Охань лугасо.</txt>
<trEng></trEng></sent>
<sent><txt>Секс те берянь тевенть кис эсь прям наказаса: кудостояк туян, знярс ве ёно роботамстон а таштавить монень весе салазь «ашотне»  кеменде аволь аламо раз.</txt>
<trEng></trEng></sent>
<sent><txt>Мейле монень а виськс велявтомс кудовгак.</txt>
<trEng></trEng></sent>
<sent><txt>Седе икеле ды мик чаво зепе марто монь илядо учнеяк ― а сан ды сермаяк, содазь, а кучан.</txt>
<trEng></trEng></sent>
<sent><txt>Ялатеке тынь илядо арсе, што стувтыдизь.</txt>
<trEng></trEng></sent>
<sent><txt>Монь аванькс оймем ули мартонк.</txt>
<trEng></trEng></sent>
<sent><txt>Ярсамстонк Витянь ваксс монь лемс путнеде пенч.</txt>
<trEng></trEng></sent></p>
<p><sent><txt>Прощайте! </txt>
<trEng></trEng></sent></p>
<p><sent><txt>Тынк Вениаминэнк».</txt>
<trEng></trEng></sent></p>
<p><sent><txt>Мендизе сёрманть нилев ды путызе салдырксэнь ве уголонть алов истя, штобу редявозо сеске.</txt>
<trEng></trEng></sent>
<sent><txt>Вешкеземстэ сайсь чурька пряка, тонгизе нанкань раужо штананзо зепс.</txt>
<trEng></trEng></sent>
<sent><txt>Путыксэлизе сэнь кирькс марто якстере ланго картузонзо ды стамбаро поводизе мекев.</txt>
<trEng></trEng></sent></p>
<p><sent><txt>Экше кудыкельксэнть кенкшензэ лекстамодо мейле кекшизе тарказонзо ключонть, кутмордызе ды палызе кардазост куншкасо лато палманенть, лиссь калиткаванть покш кенкшест лангс родноень вастомадо пелезь ды сыргась верце покш кинть кувалт.</txt>
<trEng></trEng></sent></p>
<p><sent><txt>Курок вастовсь тензэ Валдай Михей ладной ялгазо ды шнызе:</txt>
<trEng></trEng></sent></p>
<p><sent><txt>― Кода тровицянь чистэ тон, ламо ярмаконь манямодо мейле, каванимизь вельть паро кантветкадо.</txt>
<trEng></trEng></sent></p>
<p><sent><txt>― Лиякс нельзяль: истямо кой ули.</txt>
<trEng></trEng></sent></p>
<p><sent><txt>― Васов истя сыргить?</txt>
<trEng></trEng></sent></p>
<p><sent><txt>― Мурзав.</txt>
<trEng></trEng></sent></p>
<p><sent><txt>― Мезеньгак, чей, рамамо?</txt>
<trEng></trEng></sent></p>
<p><sent><txt>― Мезе лангс?</txt>
<trEng></trEng></sent></p>
<p><sent><txt>― Уртнэнь уш, нама, тон максыть весе тетятень.</txt>
<trEng></trEng></sent>
<sent><txt>Мон, улевлиньгак таркасот, колмошка «лопа»  кадовлинь эстеньгак.</txt>
<trEng></trEng></sent></p>
<p><sent><txt>― Позда, некак, путымек превс.</txt>
<trEng></trEng></sent></p>
<page>((KutoA1976-0148))</page>
<p><sent><txt>― Ну путь улезэ теть.</txt>
<trEng></trEng></sent></p>
<p><sent><txt>― Пасиба.</txt>
<trEng></trEng></sent></p>
<p><sent><txt>« Сон а соды, што сюпавкс ульнинь мон ансяк сутка», ― мерсь эсь пачканзо Вениамин ды сеске жо кармась пряканть ськирязь вишка сускомнесэ кургозонзо пансеме.</txt>
<trEng></trEng></sent></p>
<p><sent><txt>Чись пейдемстэнзэ валдо струясонзо, мерят, алкукс токшесь Венянь вельть раужо кудрянзо.</txt>
<trEng></trEng></sent></p>
<p><sent><txt>Варма мельга кайсететсь ламо тейтерь-авань лужанясто ды нусманясто морамо.</txt>
<trEng></trEng></sent>
<sent><txt>Цёранть седейс а неявикс нармунькс озась те вейсэнь мазый вайгелесь.</txt>
<trEng></trEng></sent></p></chap>
<chap><chapNo>8</chapNo>
<p><sent><txt>Мурза веленть песэ, лейненть кавто чирева покш кальтнень пряст нурсесь вармась.</txt>
<trEng></trEng></sent>
<sent><txt>Чаравтнесь, теке пиже пельть.</txt>
<trEng></trEng></sent>
<sent><txt>Лангаст ойсезь нармунтае варность-карность апак лотксе.</txt>
<trEng></trEng></sent>
<sent><txt>Венянень марявсь, мерят, кортасть тензэ:</txt>
<trEng></trEng></sent></p>
<p><sent><txt>« Мурдак!»</txt>
<trEng></trEng></sent></p>
<p><sent><txt>Од цёрась стукадсь веленть крайсэ ташто кудонть куншка вальма кенкшес.</txt>
<trEng></trEng></sent>
<sent><txt>Чикордыця вайгельсэ кевкстизе сыре баба:</txt>
<trEng></trEng></sent></p>
<p><sent><txt>― Ки то со?</txt>
<trEng></trEng></sent></p>
<p><sent><txt>― Венстедея симемс.</txt>
<trEng></trEng></sent></p>
<p><sent><txt>― Мезе тонеть: поза или ведне? Позась колмоксть урьвакстозель...</txt>
<trEng></trEng></sent></p>
<p><sent><txt>― Ведесь, паряк, седе вечкевеме карми.</txt>
<trEng></trEng></sent></p>
<p><sent><txt>Бабась венстясь тензэ кече ведь.</txt>
<trEng></trEng></sent>
<sent><txt>Ведесь ульнесь лембе ды чувтонь ведра чинев.</txt>
<trEng></trEng></sent>
<sent><txt>Ялатеке цёрась явавтызе симеманзо.</txt>
<trEng></trEng></sent></p>
<p><sent><txt>― Покш пасиба теть, паро превне бабинем...</txt>
<trEng></trEng></sent>
<sent><txt>Неть варакатне меленк эзизь мольсте чинек-венек истя карномасост?</txt>
<trEng></trEng></sent></p>
<p><sent><txt>― Улевельгак теке мелявксось, нама, можналь бу пиштевтемс неть кол нармунтнень варномстояк.</txt>
<trEng></trEng></sent>
<sent><txt>Минь уш тонадынек сынст эйс, цёрам.</txt>
<trEng></trEng></sent>
<sent><txt>Зярдо раужотне сёксня туить якшамодонть мекев, косто сакшность ― маряви мик скушна тенек...</txt>
<trEng></trEng></sent></p>
<p><sent><txt>Цёрась чарькодицякс комавтызе прянзо ды ливчанясто тусь кинзэ поладомо.</txt>
<trEng></trEng></sent></p>
<p><sent><txt>Кеченьбуенть пачк ютамсто ве кудонть орта бокасто нейсь эсензэ кирдат ашо пря од цёра, конась кавто кундамо марто нурька пиласо ськамонзо пильсесь килеень пенгть.</txt>
<trEng></trEng></sent>
<page>((KutoA1976-0149))</page>
<sent><txt>Вениамин ютамо кистэнзэ велявтсь тензэ пособамо.</txt>
<trEng></trEng></sent>
<sent><txt>Кундась пилань омбоце пентень.</txt>
<trEng></trEng></sent></p>
<p><sent><txt>― Ох, аля, стака ули тонеть печтемс пингеть, ― укстась цёрась.</txt>
<trEng></trEng></sent>
<sent><txt>― Седееть пек чевте.</txt>
<trEng></trEng></sent></p>
<p><sent><txt>― Цёра ломанесь, нать, кудосо ськамот?</txt>
<trEng></trEng></sent></p>
<p><sent><txt>― Революциядонть мейле сеске жо тетянь озавтокшнызь ды кулоськак остроксо.</txt>
<trEng></trEng></sent>
<sent><txt>Покш ки лангс розбовамо, содазь, эзь лисне ды уш, нама, мезеяк киньгак эзь сала.</txt>
<trEng></trEng></sent>
<sent><txt>Трудиця ломанень кис аштесь...</txt>
<trEng></trEng></sent></p>
<p><sent><txt>Вениаминнэнь марявсь, те цёрась истя сонзэ сялды.</txt>
<trEng></trEng></sent></p>
<p><sent><txt>― Сеетьстэ моненьгак сюпавтне каторжник мерить.</txt>
<trEng></trEng></sent>
<sent><txt>А вечкевить сыненст истятнэ.</txt>
<trEng></trEng></sent>
<sent><txt>Кармавтнить ули-парост кисэ сорномо...</txt>
<trEng></trEng></sent>
<sent><txt>Да, од эрямонь зорясь, аля, лазовсь.</txt>
<trEng></trEng></sent>
<sent><txt>Курок ли чись лиси?</txt>
<trEng></trEng></sent></p>
<p><sent><txt>― Толбандя прок, палы менельсэнть.</txt>
<trEng></trEng></sent></p>
<p><sent><txt>― Мон лия чиденть кортан.</txt>
<trEng></trEng></sent></p>
<p><sent><txt>― Аламодо чарькодян.</txt>
<trEng></trEng></sent></p>
<p><sent><txt>― Эх, пилямс мартот, ялгай, шождыне.</txt>
<trEng></trEng></sent>
<sent><txt>Налксят прок.</txt>
<trEng></trEng></sent></p>
<p><sent><txt>― Тонадынь.</txt>
<trEng></trEng></sent></p>
<p><sent><txt>Обедавтызе цёрась Вениаминэнь ды ильтемстэнзэ кармавтсь тензэ:</txt>
<trEng></trEng></sent></p>
<p><sent><txt>― Бути сыргить ве ёндо видечинь муеме, кевень кудосто иля вешне сонзэ ды пельть аволь рангицядо-пижницядо ― пек сэтьместэ кортницядо, кискадояк ― аволь онгицядо ― вайгелень апак максо кежевстэ сускицядо.</txt>
<trEng></trEng></sent></p>
<p><sent><txt>― Пасиба превс путоманть кис.</txt>
<trEng></trEng></sent></p>
<p><sent><txt>Вениамин поладызе кинзэ.</txt>
<trEng></trEng></sent></p>
<p><sent><txt>Чись ульнесь вельть маней ды пси.</txt>
<trEng></trEng></sent></p>
<p><sent><txt>Венянь молема кинть керш ено шумась эчке тумо вирь.</txt>
<trEng></trEng></sent>
<sent><txt>Лопанзо кашкамсто тошкасть, прок тердсть молицянть экше сулейсэст оймсеме.</txt>
<trEng></trEng></sent></p>
<p><sent><txt>Кинть вить пеле паксянть велькссэ сорнось, теке пачк неиця студень, валдора коштось.</txt>
<trEng></trEng></sent>
<sent><txt>Пакся цирькунтнэ стараясть морамо норовжорчтнэнь марто вейкетьстэ ды мольстясть мель.</txt>
<trEng></trEng></sent>
<sent><txt>Вениаминнэнь марявсь, теке сынь эсест пек човине ды пшти вайгельтнесэ ськирясть Витянь мельга тосковиця седеензэ.</txt>
<trEng></trEng></sent></p>
<p><sent><txt>Паксясь мароволь ды нусманяль, мерят, вельть покш калмоланго.</txt>
<trEng></trEng></sent>
<sent><txt>Молеме ульнесь пек скушна ды пси.</txt>
<trEng></trEng></sent>
<sent><txt>Венянь симеманть самодо кургозо коськсь.</txt>
<trEng></trEng></sent>
<sent><txt>Сельмезэнзэ каяты ки чирестэнть киньгак юкснемеде мейле кадозь латякарь или петькельстэ мениця чекушка.</txt>
<trEng></trEng></sent>
<page>((KutoA1976-0150))</page>
<sent><txt>Хоть эсеть ливезде или сельмеведте симть.</txt>
<trEng></trEng></sent>
<sent><txt>Алянть икеле горбунгали кись.</txt>
<trEng></trEng></sent>
<sent><txt>Ютави тензэ пандо пря ― ушодови лашмо.</txt>
<trEng></trEng></sent></p>
<p><sent><txt>Венянь оймезэ турва пес пачкодеме кармакшнось.</txt>
<trEng></trEng></sent>
<sent><txt>Окойники пек васолдо сон редясь сэдень балясат.</txt>
<trEng></trEng></sent>
<sent><txt>Нама, се тосо покш лей.</txt>
<trEng></trEng></sent>
<sent><txt>Нучказь оймень витемс мезе ведте питней.</txt>
<trEng></trEng></sent>
<sent><txt>Вениамин марясь, кода седеезэ кепшть-кепшть мерсь.</txt>
<trEng></trEng></sent>
<sent><txt>Ялатеке талакавтызе кавтолдома: друк се латкось ведтеме или жо леесь коське.</txt>
<trEng></trEng></sent>
<sent><txt>Кизэ куншкане истяяк эрси.</txt>
<trEng></trEng></sent>
<sent><txt>Таго сталгадсь алянть ёжозо ды таго, мерят, покш мелявксто горбунгадсь кись.</txt>
<trEng></trEng></sent>
<sent><txt>Икелев сельмень сялтозь ды пштистэ ваномантень меши ливезесь ― чудемстэнзэ сянгоргавты сельмть.</txt>
<trEng></trEng></sent></p>
<p><sent><txt>Пандо принесь ютавсь, ашолк мерсь валдо жестекс ацавозь леень мендявксось.</txt>
<trEng></trEng></sent></p>
<p><sent><txt>Цёрась радовась: ули косо явавтомс пек сыця симеманть.</txt>
<trEng></trEng></sent></p>
<p><sent><txt>Ратор леенть овсе чиресэ раужо калень рацяня куронь лопатнень лапныця сулеест уйнесть ведьганть, прок стаясо калнэть.</txt>
<trEng></trEng></sent>
<sent><txt>Веня симевсь, неинзе ды арсезевсь:</txt>
<trEng></trEng></sent></p>
<p><sent><txt>« Паро бу ней киньгак экше кудосо корштнемс свежа калонь ямнеде ды пиже капёрнэ марто».</txt>
<trEng></trEng></sent>
<sent><txt>Оймемадонть мейле цёрантень марявсь, пекезэ седеяк вачсь.</txt>
<trEng></trEng></sent></p>
<p><sent><txt>Рузорданьбуесь ― уездэнь ош.</txt>
<trEng></trEng></sent>
<sent><txt>Совсить эйзэнзэ весемеде сеетьстэ пелеве ёндо келейде келей Нагорной ульцяванть, конась кувалт ацазь ашназа-серой ды сюрдов-сярдов пурьгине кевсэ.</txt>
<trEng></trEng></sent>
<sent><txt>Секс крандазтнэ сонзэ куншкава таргавиця кинть ланга молемстэст пек лакордозь ёртневить верев-алов, а пандалганть усксевить ламо подковт.</txt>
<trEng></trEng></sent></p>
<p><sent><txt>Нагорнойганть куземс марявсь а шождыне: Веня тозо пачкодемстэнзэ сизесь истякак.</txt>
<trEng></trEng></sent>
<sent><txt>Вачомомадонть нучкась, пек потятомо кармась цёранть а таркасо седеезэ.</txt>
<trEng></trEng></sent></p>
<p><sent><txt>Теке сувтемень пачк тусь човаляшка сееде пиземе.</txt>
<trEng></trEng></sent>
<sent><txt>Потпанарсо-шапкавтомо Венянень эзь вечкеве ды секс алясь кармась вантнеме, коэонь бу тензэ кекшемс.</txt>
<trEng></trEng></sent>
<sent><txt>Редясь велькс марто кенкш.</txt>
<trEng></trEng></sent>
<sent><txt>Латыненть конясо сэтьмс варма коволтнэнь эйстэяк прок пейсэнзэ чикордсь якстерьсэ красязь вывеска:</txt>
<trEng></trEng></sent></p>
<p><sent><txt>МЯСНАЯ ТОРГОВЛЯ П.</txt>
<trEng></trEng></sent>
<sent><txt>И.</txt>
<trEng></trEng></sent>
<sent><txt>Пахомова</txt>
<trEng></trEng></sent></p>
<page>((KutoA1976-0151))</page>
<p><sent><txt>Ледсь Венянь мельс: пель трёшниккак арасть ярмаконзо.</txt>
<trEng></trEng></sent>
<sent><txt>Мезе карми тееме ды косо пештясы пек вачо пекензэ?</txt>
<trEng></trEng></sent></p>
<p><sent><txt>Магазинстэнть лиссь кувака моцькань кондямо шержев сакал атя, варштась тей-тов, неизе Венянь ды чевтестэ мерсь тензэ:</txt>
<trEng></trEng></sent></p>
<p><sent><txt>― Од цёра, тон а пособат монень?</txt>
<trEng></trEng></sent></p>
<p><sent><txt>― Мейсэ?</txt>
<trEng></trEng></sent></p>
<p><sent><txt>― Сывельне мон раминь.</txt>
<trEng></trEng></sent>
<sent><txt>Монстень а кандови кудов: оймем нурькалгадсь пек.</txt>
<trEng></trEng></sent></p>
<p><sent><txt>― Адя.</txt>
<trEng></trEng></sent></p>
<p><sent><txt>Сывелесь ульнесь верев мешоксо.</txt>
<trEng></trEng></sent>
<sent><txt>Сталмозо кавтошка пондо.</txt>
<trEng></trEng></sent>
<sent><txt>Кандомстонзо Вениаминэньгак сиземанть лангс рунгось менчевсь, ансяк атясь икеле молемстэнть эзь нее тень.</txt>
<trEng></trEng></sent>
<sent><txt>Гастрономиянь магазинэнть вакска молемстэст Вениамин вельть вачо сельмсэмзэ прок сусконесь витринасонть неявиця байтяк ярсамопельть.</txt>
<trEng></trEng></sent>
<sent><txt>Коське турванзояк цямкасть, ансяк пекезэ седеяк вачомсь.</txt>
<trEng></trEng></sent></p>
<p><sent><txt>Ютасть ошонь базаронть трокс.</txt>
<trEng></trEng></sent>
<sent><txt>Пачкодсть кевень ашо кавто этажсо ды мезонин марто пек покш кудо малас.</txt>
<trEng></trEng></sent>
<sent><txt>Алце этажось ульнесь ― магазин.</txt>
<trEng></trEng></sent>
<sent><txt>Кенкшензэ велькссэ вывескасонть мазылгавтнезь буквасо сёрмадозь:</txt>
<trEng></trEng></sent></p>
<p><sent><txt>МОСКАТЕЛЬНЫЕ ТОВАРЫ Л.</txt>
<trEng></trEng></sent>
<sent><txt>М.</txt>
<trEng></trEng></sent>
<sent><txt>Бугров и сын</txt>
<trEng></trEng></sent></p>
<p><sent><txt>― Бугровось мон, ― витькстась атясь.</txt>
<trEng></trEng></sent>
<sent><txt>― Лемем Леонтий Милованович.</txt>
<trEng></trEng></sent>
<sent><txt>Васенце гильдиянь купецян.</txt>
<trEng></trEng></sent>
<sent><txt>Баржангак вете ды пароходом уйни Равга...</txt>
<trEng></trEng></sent></p>
<p><sent><txt>Кудонтень икельга совамо крыльцясь келей ды ашо кевень.</txt>
<trEng></trEng></sent>
<sent><txt>Аволь тува ― кардазга совасть кухняс.</txt>
<trEng></trEng></sent>
<sent><txt>Сывелень мешокось Венянь лавтов лангсто валксь.</txt>
<trEng></trEng></sent>
<sent><txt>Кудазорось озавтызе цёранть оймсеме ды кармась кевкстнемензэ, косто ды ков моли сон.</txt>
<trEng></trEng></sent>
<sent><txt>Алясь ёвтнесь апак сёпо.</txt>
<trEng></trEng></sent></p>
<p><sent><txt>― Паспортот ули?</txt>
<trEng></trEng></sent></p>
<p><sent><txt>― Мелезэньгак эзь ледне.</txt>
<trEng></trEng></sent></p>
<p><sent><txt>― Те тевесь аитевиця.</txt>
<trEng></trEng></sent>
<sent><txt>Кучовтомс можна волостной правлениясто...</txt>
<trEng></trEng></sent>
<sent><txt>Монень эряви сиведемс колмоце роботник.</txt>
<trEng></trEng></sent>
<sent><txt>Тон а согласят?</txt>
<trEng></trEng></sent></p>
<page>((KutoA1976-0152))</page>
<p><sent><txt>― А отказан.</txt>
<trEng></trEng></sent>
<sent><txt>Лияв знярс молемскак тень а ков.</txt>
<trEng></trEng></sent></p>
<p><sent><txt>― Ну сестэ ладясть валонок.</txt>
<trEng></trEng></sent>
<sent><txt>На вана тонеть эно сывеленть кандоманзо кисэ гривенник.</txt>
<trEng></trEng></sent>
<sent><txt>Таргамопельть рамат...</txt>
<trEng></trEng></sent></p>
<p><sent><txt>― Я, косто тон, Леонтий Милованыч, уш содат, што мон ломанесь алкукскак таргиця?</txt>
<trEng></trEng></sent></p>
<p><sent><txt>― Чей, неят ― моньгак судом ули.</txt>
<trEng></trEng></sent>
<sent><txt>Табак чиненть марясы...</txt>
<trEng></trEng></sent>
<sent><txt>Галя, ветик вана те алянть минек роботницкоентень.</txt>
<trEng></trEng></sent>
<sent><txt>Азё, Вениамин, обедамо.</txt>
<trEng></trEng></sent>
<sent><txt>Пандомо теть карман истя жо, кода кавто лиятнененьгак.</txt>
<trEng></trEng></sent></p>
<p><sent><txt>Чеернень кондямо бойка тейтерне ветизе цёранть кардаз удало чувтонь вете стенасо кудынентень ды мейле кандсь тозонь ярсамопель.</txt>
<trEng></trEng></sent>
<sent><txt>Роботниктне кавонест уш столь экшсэльть.</txt>
<trEng></trEng></sent></p>
<p><sent><txt>― Вана тень лемезэ Ганя, тень жо ― Миня, ― мерсь Вениаминнэнь Галя.</txt>
<trEng></trEng></sent></p>
<p><sent><txt>Веняяк ёвтызе од ялгатненень лемензэ.</txt>
<trEng></trEng></sent>
<sent><txt>Ганя ульнесь ашо, теке сивой, Миня ― тюжа, буто чавкань ал.</txt>
<trEng></trEng></sent></p>
<p><sent><txt>Обедтэ мейле Ганя тусь азоронть хозяйстванзо Вениаминнэнь невтнеме ды васняяк ливтизе садбирев.</txt>
<trEng></trEng></sent></p>
<p><sent><txt>― Оно, ― мерсь сон, ― мацтонть вакссо, пиже луганть лангсо, налкси весе сынст ули-пародонтькак питнеесь ― Верочка, минек азоронть алкукс мазыйде-мазый нуцьказо.</txt>
<trEng></trEng></sent>
<sent><txt>Хоть иензэ ансяк вейксэ, сондензэ покш те кудосонть вейкеяк ломань арась.</txt>
<trEng></trEng></sent>
<sent><txt>Мельдензэ пелить весе ды коронзо кирдить вейкень пес.</txt>
<trEng></trEng></sent>
<sent><txt>Бути бажат важодеме тесэ прят апак паневте, стараяк мейсэяк мелезэнзэ туеме.</txt>
<trEng></trEng></sent></p>
<p><sent><txt>Ганя каизе картузонзо ды сюконямсто сонзэ эйсэ аволдазь ушодсь кортамо:</txt>
<trEng></trEng></sent></p>
<p><sent><txt>― Вера Александровнанень арсян ансяк паро ды вельть кеме шуморачи!</txt>
<trEng></trEng></sent></p>
<p><sent><txt>― Малав илядоса: чалксетядызь, ― гайгезевсь чевте ды вечкевиця вайгельне.</txt>
<trEng></trEng></sent></p>
<p><sent><txt>Городецкой ламо краскасо мазылгавтнезь налксема конне лангсо комсезь нурсесь пек мазый тейтерне.</txt>
<trEng></trEng></sent>
<sent><txt>Сон лангс ваномс ульнесь, теке паро кукла.</txt>
<trEng></trEng></sent>
<sent><txt>Прячерензэ ашот, кудрявт.</txt>
<trEng></trEng></sent>
<sent><txt>Пачк неиця голубой сельмензэ пек покшт.</txt>
<trEng></trEng></sent>
<sent><txt>Кувака сельме понанзо сельме латктнес кайсить пек шожда сулейнеть.</txt>
<trEng></trEng></sent>
<sent><txt>Потьмежа вельть якстере турванзо, прок ямсясо кенерсь вишнят.</txt>
<trEng></trEng></sent>
<sent><txt>Прязо вишкинька ды мазый.</txt>
<trEng></trEng></sent>
<sent><txt>Теине чамазо ванькс, теке зорясо валозь ловонь.</txt>
<trEng></trEng></sent></p>
<p><sent><txt>― Ганя леляй, ёвтнек кода мон ульнинь вишкине, ― мерсь тейтернесь.</txt>
<trEng></trEng></sent></p>
<page>((KutoA1976-0153))</page>
<p><sent><txt>― Ёвтнянгак, аволь жаль, ― отвечась цёрась.</txt>
<trEng></trEng></sent>
<sent><txt>― Роботникест прявтокс азортнэ монь ловить а стяко: шождыне ёвтамс ― кедьсэст роботан уш кеменце ие.</txt>
<trEng></trEng></sent>
<sent><txt>Вера касы-кепети сельмень икеле.</txt>
<trEng></trEng></sent></p>
<p><sent><txt>Тейтернесь, нама, кодаяк а содыль, мекс аволь авазо кши паниль ды весе сынст кудонть потсо ломантненень ярсамс пидиль аволь кияк лия ― кухарка, мекс авазо оршазь, буто питней ды пек мазый кукла, а стряпухась яла рудазов ды содов, мекс аванзо эйстэ качаты вечкевиця ды тантей чине, а кухарканть эйстэ ― сэксэнь да ливезень.</txt>
<trEng></trEng></sent></p>
</chap>
</section>
</sections>
</part>
<part>
<page>((KutoA1976-0154))</page>
<partTitle>ВЕТЕЦЕ ПЕЛЬКС</partTitle>
<sections>
<section>
<sectionTitle>НУСМАНЯ СВАДЬБА</sectionTitle>
<chap>
<chapNo>1</chapNo>
<p><sent><txt>Нужань латало марявсь узерьсэ лаксиця ды стукиця.</txt>
<trEng></trEng></sent>
<sent><txt>Тосо Сёма кемготово иензэ топодемань истямо маней чистэ вандынень грабля теиль.</txt>
<trEng></trEng></sent></p>
<p><sent><txt>Друк мерят кувсезевсь панжовомсто калиткаст.</txt>
<trEng></trEng></sent>
<sent><txt>Апак учо совась цёранть ваксс оршамонзо-карсеманзо коряс рузонь од тейтерь.</txt>
<trEng></trEng></sent>
<sent><txt>Ашо платиянзо ланга кружалакс ламбавтозь раужо кудрянзо.</txt>
<trEng></trEng></sent>
<sent><txt>Покш сельмензэ карейть.</txt>
<trEng></trEng></sent>
<sent><txt>Унжат, прок, артнить.</txt>
<trEng></trEng></sent>
<sent><txt>Пейдить мик аламодо згилязь.</txt>
<trEng></trEng></sent>
<sent><txt>Истямо мазый сонсь, истямо вадря, истямо стёжна, ёлганя ды истя вечкевиця, што Сёманень а ён марявсь аштемс икелензэ.</txt>
<trEng></trEng></sent>
<sent><txt>Сон весе прясто пильгс пелезевсь те тейтеренть мельс а туемадо, прок мартонзо те вастовоманть умок учнесь.</txt>
<trEng></trEng></sent></p>
<p><sent><txt>Тейтереськак талакадсь: вельть парс цёракс неявсь тензэ Сёма.</txt>
<trEng></trEng></sent>
<sent><txt>Прячерензэ аволь ашот, аволь раужот, кода мерить ― русойть.</txt>
<trEng></trEng></sent>
<sent><txt>Менчевсть мазыстэ.</txt>
<trEng></trEng></sent>
<sent><txt>Сельмензэ серойть.</txt>
<trEng></trEng></sent>
<sent><txt>Покшт.</txt>
<trEng></trEng></sent>
<sent><txt>Прок рисовазь якстердиця турванзо, конат а лотксекшнить мизолдомадо.</txt>
<trEng></trEng></sent></p>
<p><sent><txt>― Нужатне тынь? ― марясь цёрась аволь ансяк пилесэнзэ ― седейсэнзэ ды талныця ёжосонзо ванькс, теке паро гармониянь вельть мазый вайгель.</txt>
<trEng></trEng></sent></p>
<p><sent><txt>Алясь чувтомсь тарказонзо, чатьмонсь, прок немойгадсь.</txt>
<trEng></trEng></sent></p>
<p><sent><txt>Тейтерентень ответ эзь учово, ды сон поладсь:</txt>
<trEng></trEng></sent></p>
<p><sent><txt>― Монень мереть ― весемеде крайсэ кудо...</txt>
<trEng></trEng></sent>
<sent><txt>Цёрантень а ён ульнесь чатьмонемс, ансяк пеень ловажанзо буто кельмемадо васодевсть вейс, а явовить, прок свистявсть.</txt>
<trEng></trEng></sent>
<sent><txt>Кодаяк а панжови кургозо.</txt>
<trEng></trEng></sent></p>
<p><sent><txt>― Д...</txt>
<trEng></trEng></sent>
<sent><txt>да, ― цють мерезевсь алясь.</txt>
<trEng></trEng></sent></p>
<page>((KutoA1976-0155))</page>
<p><sent><txt>― Кода леметь?</txt>
<trEng></trEng></sent></p>
<p><sent><txt>― Семён Платонович Валдаев.</txt>
<trEng></trEng></sent></p>
<p><sent><txt>― Ну, сестэ монгак Евгения Ивановна Люстрицкая.</txt>
<trEng></trEng></sent>
<sent><txt>Мизолдомстонзо тейтеренть эрьва чама бокава бойкасто таркаст полавтнезь налксезевсть вельть мазый латкинеть.</txt>
<trEng></trEng></sent></p>
<p><sent><txt>― Витькстака тень апак сёпо, Сеня, ― Тотонь Лина тенк сакшнось?</txt>
<trEng></trEng></sent></p>
<p><sent><txt>― Нейгак тесэ.</txt>
<trEng></trEng></sent></p>
<p><sent><txt>― Сон ансяк ськамонзо или ялгат ветясь мартонзо?</txt>
<trEng></trEng></sent></p>
<p><sent><txt>― Да, неявсть колмо тейтернеть.</txt>
<trEng></trEng></sent>
<sent><txt>Мон рединь аволь мекскак лиякс ― оршавтост прясто-пильгс аволь эрзянь.</txt>
<trEng></trEng></sent></p>
<p><sent><txt>― Вейкесь, улема, монь ялакскем Рита.</txt>
<trEng></trEng></sent>
<sent><txt>Сынь а содат косот ней?</txt>
<trEng></trEng></sent></p>
<p><sent><txt>― Аволь умок марявсть ― ульцясольть.</txt>
<trEng></trEng></sent></p>
<p><sent><txt>― Ков жо тусть? Паряк, молят мартон вешнемест или пек а ютко теть?</txt>
<trEng></trEng></sent></p>
<p><sent><txt>― Аволь.</txt>
<trEng></trEng></sent>
<sent><txt>Адя мусынек.</txt>
<trEng></trEng></sent></p>
<p><sent><txt>Тусь од тейтересь икелев ды таго дивавтызе Сёмань мазый якавтсонзо.</txt>
<trEng></trEng></sent>
<sent><txt>Шождынестэ кантневиця ды пек стёжна рунгозо те Люстрицкаянть мерят а лыки ― моры.</txt>
<trEng></trEng></sent>
<sent><txt>Те морось маряви ды чарькодеви сельменень.</txt>
<trEng></trEng></sent></p>
<p><sent><txt>Окойники тенст муевсть эйкакштне Нужань баня кудыкельде.</txt>
<trEng></trEng></sent>
<sent><txt>Ды таго беда: сынст ютксо, нать, арась Евгениянь ялакскесь.</txt>
<trEng></trEng></sent></p>
<p><sent><txt>― Лина ды Маруся, косо Рита? ― кевкстинзе тейтересь.</txt>
<trEng></trEng></sent></p>
<p><sent><txt>― Сынь, Желя патяй, лиясот, ― каршо вал макссь Лина.</txt>
<trEng></trEng></sent></p>
<p><sent><txt>― Вармалонь латалот, ― витькстась Сега.</txt>
<trEng></trEng></sent></p>
<p><sent><txt>― Валяяк мартонэо, ― мерсь Маруся.</txt>
<trEng></trEng></sent></p>
<p><sent><txt>― Мезть тосо тейнить кавонест?</txt>
<trEng></trEng></sent></p>
<p><sent><txt>― Каямо кудос кадовсть, ― отвечась Лина.</txt>
<trEng></trEng></sent>
<sent><txt>― Минь истя свадьбинесэ налксинек.</txt>
<trEng></trEng></sent>
<sent><txt>Ритань мирденень максынек вана сынст Андёнень, ― венстизе тейтернесь суронзо Сёмань ёнов.</txt>
<trEng></trEng></sent></p>
<p><sent><txt>― Мама ты моя, ― кедензэ вачкодезь меревсь Евгения.</txt>
<trEng></trEng></sent>
<sent><txt>― Невтинк адядо се тарканть монень ды седе курок.</txt>
<trEng></trEng></sent></p>
<p><sent><txt>Вармалонь латалдо тенст кармась марявомо Ритань авардема, ды Женя седеяк пек тусь чиеме.</txt>
<trEng></trEng></sent></p>
<p><sent><txt>― Мекс авардят? ― кевкстизе сон « Андёнинть»  абунгадоманть эйстэ ды чиемстэ казякадозь вайгельсэ.</txt>
<trEng></trEng></sent></p>
<page>((KutoA1976-0156))</page>
<p><sent><txt>« Одирьванть»  польдерьсэ чудиця сельведензэ пачк эсензэ кедтнеяк эзть неяво тензэ.</txt>
<trEng></trEng></sent></p>
<p><sent><txt>― Нужань Андё мокшнасонзо каясь кутьмере ланга тень.</txt>
<trEng></trEng></sent></p>
<p><sent><txt>Евгениянь а таркасо седеезэ кармась оймамо.</txt>
<trEng></trEng></sent></p>
<p><sent><txt>― Мезень кис чавик тейтерненть? ― кевкстизе Сёма браткензэ.</txt>
<trEng></trEng></sent></p>
<p><sent><txt>Се отвечась коня алга ванозь:</txt>
<trEng></trEng></sent></p>
<p><sent><txt>― Эка.</txt>
<trEng></trEng></sent>
<sent><txt>Бути нить а тонавтомс, ланга туи.</txt>
<trEng></trEng></sent></p>
<p><sent><txt>Раказевсть весе.</txt>
<trEng></trEng></sent>
<sent><txt>Ритаяк.</txt>
<trEng></trEng></sent></p>
<p><sent><txt>― Покш пасиба теть, ― мерсь од тейтересь Сёманень ды буто седейс нерькстызе цёранть.</txt>
<trEng></trEng></sent></p>
<p><sent><txt>― На здоровия, ― отвечась сон ды визделгадсь: а ладить неть валтнэ тезэнь ― эряволь бу меремс: « А мезень кис пасибась».</txt>
<trEng></trEng></sent></p>
<p><sent><txt>Женя саизе Ритань кедте ды састынька сыргась кинть ёнов.</txt>
<trEng></trEng></sent>
<sent><txt>Сёма истя жо тусь тейтеренть мельга.</txt>
<trEng></trEng></sent>
<sent><txt>Женя редизе цёранть бажамонзо мезе-бути кевкстемс кедьстэнзэ ды кармавтынзе тейтернетнень молеме седе бойкасто кудов.</txt>
<trEng></trEng></sent>
<sent><txt>Сёманень мешась а смеямось, Женя сельме крайсэнзэ варштнесь лангозонзо, паряк, учось кортазевеманзо.</txt>
<trEng></trEng></sent>
<sent><txt>Сёма арсесь ворожиицякс: « Пачкодян оно палманенть каршо ды кевкстьса».</txt>
<trEng></trEng></sent>
<sent><txt>Палманеськак сасавсь.</txt>
<trEng></trEng></sent></p>
<p><sent><txt>― Кода бу ды косо васодевемс тенек омбоцеде? ― пшкадевсь цёрась, мерят, полавтовозь аволь эсензэ вайгельсэ ды соракадсь: друк тейтересь карми лангсонзо згилямо.</txt>
<trEng></trEng></sent></p>
<p><sent><txt>Неть валтнэнь ламот ламоксть ёвтнизь икеле ды кармить ёвтнемест мейлеяк лият.</txt>
<trEng></trEng></sent></p>
<p><sent><txt>― Эряви ли?</txt>
<trEng></trEng></sent></p>
<p><sent><txt>― Монень инечиденть пек.</txt>
<trEng></trEng></sent></p>
<p><sent><txt>― Мезекс?</txt>
<trEng></trEng></sent></p>
<p><sent><txt>― Пек уш тон туить мелезэнь.</txt>
<trEng></trEng></sent></p>
<p><sent><txt>Вечкевсть неть валтнэ Женянень.</txt>
<trEng></trEng></sent>
<sent><txt>Ды кодамо тейтерь-аванень лембе седей цидярды сынст эйстэ, а соракады, а солаты ды сеск а панжи, теке чахра цеця сынст эзэзэнзэ валдо чиналкс токамсто.</txt>
<trEng></trEng></sent></p>
<p><sent><txt>― Кучт эно сёрма.</txt>
<trEng></trEng></sent>
<sent><txt>Мелезэнь ледсь, велень училищасо минь мартот вейсэ тонавтнинек.</txt>
<trEng></trEng></sent>
<sent><txt>Сёрмадат пек мазыстэ.</txt>
<trEng></trEng></sent>
<sent><txt>Тонь Аника Северьянович тень кисэ шныль...</txt>
<trEng></trEng></sent></p>
<p><sent><txt>―: Алкукс истя теян.</txt>
<trEng></trEng></sent> </p>
<p><sent><txt>― Учан.</txt>
<trEng></trEng></sent></p>
<page>((KutoA1976-0157))</page>
<p><sent><txt>― Отвечат?</txt>
<trEng></trEng></sent></p>
<p><sent><txt>― Ки соды.</txt>
<trEng></trEng></sent>
<sent><txt>Тосо неявомо карми.</txt>
<trEng></trEng></sent>
<sent><txt>Мезе сёрмадат...</txt>
<trEng></trEng></sent>
<sent><txt>Ярь, мурдак, а то, неят оно, тейтернетне ды покштнэяк лангозонок варштнить.</txt>
<trEng></trEng></sent></p>
<p><sent><txt>― Шумбрасто-парсте теть эрямс.</txt>
<trEng></trEng></sent></p>
<p><sent><txt>― Истя жо тонетькак.</txt>
<trEng></trEng></sent></p>
<p><sent><txt>Цёрась мурдась, Женя седе бойкасто тусь икелев.</txt>
<trEng></trEng></sent></p>
<p><sent><txt>Граблянть прядомадо мейле Сёма сеск озась столь экшс, саизе кедезэнзэ ручканть ды арсезевсь: « Сёрмадомась аволь кода кортамось: виськс а маряви».</txt>
<trEng></trEng></sent></p>
<p><sent><txt>Ручкась ульнесь каладо, пезэ якась кавто ёнов ды пераськак чеменев, чернилатнеяк уш коськекшнесть.</txt>
<trEng></trEng></sent></p>
<p><sent><txt>Штобу сёрмадомс вельть мазыстэ ды превейстэ, Сёма колась цела лист конёв.</txt>
<trEng></trEng></sent></p>
<p><sent><txt>Се шкане жо Нужань вальмало шочконть лангсо озадо Андё пелькасонзо лепштнесь умарь.</txt>
<trEng></trEng></sent>
<sent><txt>Анто такосто чийсь ваксозонзо ды мерсь:</txt>
<trEng></trEng></sent></p>
<p><sent><txt>― Тука умарь.</txt>
<trEng></trEng></sent></p>
<p><sent><txt>― Монсень теке.</txt>
<trEng></trEng></sent></p>
<p><sent><txt>― Моньгак пеке.</txt>
<trEng></trEng></sent></p>
<p><sent><txt>― Вачкодик угол пес.</txt>
<trEng></trEng></sent></p>
<p><sent><txt>― Тука, меряя, а то чавдан.</txt>
<trEng></trEng></sent></p>
<p><sent><txt>― Леляй! ― ранкстась Андё.</txt>
<trEng></trEng></sent>
<sent><txt>― Вишка лелям грози чавомон.</txt>
<trEng></trEng></sent></p>
<p><sent><txt>― Мон вана лисиньдерян, ― отвечась кудонть потсто Сёма, ― се розбойникенть эйкакш марто тюремадо кардаса...</txt>
<trEng></trEng></sent>
<sent><txt>Тон аламос аштека тосо ды совака кудов, Андё: монень эрявомо кармат.</txt>
<trEng></trEng></sent></p>
<p><sent><txt>― Марят? ― кевкстизе згилязь уш Андё Антонь.</txt>
<trEng></trEng></sent></p>
<p><sent><txt>― Маштат пеняцямо, нолгарь, да зярдояк понгат кедь малазон...</txt>
<trEng></trEng></sent></p>
<p><sent><txt>― А пелян: ялатеке тонстетькак мейле понги.</txt>
<trEng></trEng></sent>
<sent><txt>Путтадызь дубс ― а стувтови мейле.</txt>
<trEng></trEng></sent></p>
<p><sent><txt>Зярдо совась Андё кудов, лелязо сеске жо кармавтсь тензэ:</txt>
<trEng></trEng></sent></p>
<p><sent><txt>― Азё чийнек Тотнэнь ды кандык вана те сёрминенть Линанень, мерят тензэ максомс попонь Ританень, а се макссы патянстэнь, Женянень.</txt>
<trEng></trEng></sent>
<sent><txt>Ды тонсь мейле теде иля витькставо киненьгак.</txt>
<trEng></trEng></sent>
<sent><txt>Чарькодить?</txt>
<trEng></trEng></sent></p>
<p><sent><txt>― Эна местнинь.</txt>
<trEng></trEng></sent>
<sent><txt>Чей, аволь вишкинян.</txt>
<trEng></trEng></sent></p>
<p><sent><txt>Андё тонгизе зепезэнзэ конёвонть, путызе картуз лытканзо ды ве пильге лангсо трёнкаезь ношкстась панжадо кенкшканть.</txt>
<trEng></trEng></sent>
<sent><txt>Сёма часошка учось-вантнесь кучозензэ кудов мурдамонть.</txt>
<trEng></trEng></sent>
<page>((KutoA1976-0158))</page>
<sent><txt>Андё сась, максызе секс жо сёрманть мекев ды мерсь:</txt>
<trEng></trEng></sent></p>
<p><sent><txt>― Тевем эзь лисе.</txt>
<trEng></trEng></sent></p>
<p><sent><txt>― Мекс?</txt>
<trEng></trEng></sent></p>
<p><sent><txt>― Попонь, диякононь ды понамареньгак тейтернетне лоткасть Линань марто якамодо.</txt>
<trEng></trEng></sent>
<sent><txt>Ловить сонзэ...</txt>
<trEng></trEng></sent>
<sent><txt>кода, бишь, мерсь тень?..</txt>
<trEng></trEng></sent>
<sent><txt>балмошнойкс.</txt>
<trEng></trEng></sent>
<sent><txt>Истяня травитькак сонзэ.</txt>
<trEng></trEng></sent>
<sent><txt>Ды секс эзь максово сёрмась.</txt>
<trEng></trEng></sent></p>
<p><sent><txt>― Кандовлик витьстэ Женянень.</txt>
<trEng></trEng></sent></p>
<p><sent><txt>― Истя эзить кармавтне.</txt>
<trEng></trEng></sent></p>
<p><sent><txt>― Прясь мартот ульнесь?</txt>
<trEng></trEng></sent></p>
<p><sent><txt>― Истя теемс превскак тень эзь са.</txt>
<trEng></trEng></sent></p>
<p><sent><txt>― Сестэ чийнек одов.</txt>
<trEng></trEng></sent></p>
<p><sent><txt>― Мезе максат? </txt>
<trEng></trEng></sent></p>
<p><sent><txt>― Иля мелявто пек: парот кундаса.</txt>
<trEng></trEng></sent></p>
<p><sent><txt>― Молитва марто карксот мерят карксамодо?</txt>
<trEng></trEng></sent></p>
<p><sent><txt>― Праздникстэ?</txt>
<trEng></trEng></sent></p>
<p><sent><txt>― Стякочистэ.</txt>
<trEng></trEng></sent>
<sent><txt>Вана нейке.</txt>
<trEng></trEng></sent>
<sent><txt>Паро ломань юткс кучат эйсэнь.</txt>
<trEng></trEng></sent></p>
<p><sent><txt>― Ды тон васня ванок оно, кода понксот мендявсть икелев, буто полозат.</txt>
<trEng></trEng></sent></p>
<p><sent><txt>― Каркстомо ялатеке тов а молян: виськс тень.</txt>
<trEng></trEng></sent></p>
<p><sent><txt>― Ладна уш ― максса.</txt>
<trEng></trEng></sent>
<sent><txt>Кортавтымяк.</txt>
<trEng></trEng></sent></p>
<p><sent><txt>Андё карксась.</txt>
<trEng></trEng></sent>
<sent><txt>Таго тусь.</txt>
<trEng></trEng></sent>
<sent><txt>Ансяк чокшне сась кудов.</txt>
<trEng></trEng></sent></p>
<p><sent><txt>― Я, мекс истя кувать якить? ― кевкстизе Сёма.</txt>
<trEng></trEng></sent></p>
<p><sent><txt>― Чей, эрявсь те каркосонть аламос хорсямс.</txt>
<trEng></trEng></sent></p>
<p><sent><txt>― Васов истя пачколить?</txt>
<trEng></trEng></sent></p>
<p><sent><txt>― Килейнеревгак.</txt>
<trEng></trEng></sent></p>
<p><sent><txt>― Мезе кандыть монень?</txt>
<trEng></trEng></sent></p>
<p><sent><txt>― Ответ.</txt>
<trEng></trEng></sent></p>
<p><sent><txt>Андё картузонзо подкладканть варясто таргась ашназа-якстере конвертке.</txt>
<trEng></trEng></sent>
<sent><txt>Тантей чине качады эйстэнзэ.</txt>
<trEng></trEng></sent>
<sent><txt>Сёма пицька песэ стамбаро ды ёжонь марязь лутызе клеязксонть.</txt>
<trEng></trEng></sent>
<sent><txt>Панжизе ды сравтызе сёрманть.</txt>
<trEng></trEng></sent>
<sent><txt>Валтнэ тосо аволь ламольть, ансяк радовавтызь уш седе а ков ды сёрмадозьгак мазыйстэ:</txt>
<trEng></trEng></sent></p>
<p><sent><txt>« Сеня!</txt>
<trEng></trEng></sent></p>
<p><sent><txt>Сы недлячись ансяк чопотеме карми, мольть мартон вастомо Мазый пандо пряс.</txt>
<trEng></trEng></sent></p>
<p><sent><txt>Е.</txt>
<trEng></trEng></sent>
<sent><txt>Л.»</txt>
<trEng></trEng></sent></p>
<p><sent><txt>Алкукс ульнесь мезде мельспарос прамс: васенцеде тензэ сёрмадсть истя мазыстэ ― « Сеня».</txt>
<trEng></trEng></sent></p>
</chap>

<chap><chapNo>2</chapNo>
<page>((KutoA1976-0159))</page>
<p><sent><txt>Се недлячинть само кадновкшность кавто чить.</txt>
<trEng></trEng></sent>
<sent><txt>Ох и кувакат сынь марявсть вечкевиця тейтеренть марто салава вастовоманть учомсто пайстомо Семанень.</txt>
<trEng></trEng></sent>
<sent><txt>Ладна хоть ледьма ланга тевесь ламоль, а уш недлячись тензэ марявсь певтемекс.</txt>
<trEng></trEng></sent>
<sent><txt>Окойники чись кадовкшнось ансяк чувтонь сэрьсэ.</txt>
<trEng></trEng></sent>
<sent><txt>Сёма тусь вастовома таркантень виренть пачк.</txt>
<trEng></trEng></sent>
<sent><txt>Молемстэнзэ нармушкатне кевкстнесть вейкесь омбоценть:</txt>
<trEng></trEng></sent></p>
<p><sent><txt>― Ки те?</txt>
<trEng></trEng></sent></p>
<p><sent><txt>― Костонь?</txt>
<trEng></trEng></sent></p>
<p><sent><txt>― Истя ков идемевстне кандыть алянть?</txt>
<trEng></trEng></sent></p>
<p><sent><txt>Вирень лугава чавозь янонть кавто пельга Сёма несь ламо таркасто рауждыця ниле букват:</txt>
<trEng></trEng></sent></p>
<p><sent><txt>НИНА</txt>
<trEng></trEng></sent></p>
<p><sent><txt>Луганарось лангстост васня керязь, мейле таргазь вельть ваньксстэ пеель нерьсэ ды ёртозь ве ёнов.</txt>
<trEng></trEng></sent></p>
<p><sent><txt>Вейке од укшторонть перька, теке пиже ёзнэ, тапарявсь комолянь нетькс.</txt>
<trEng></trEng></sent>
<sent><txt>« Ладяволь бу монь рунгонть кувалма Женяненьгак истя понавомс», ― арсезевсь цёрась.</txt>
<trEng></trEng></sent></p>
<p><sent><txt>Кармась пачкодеме ков эряви ды талакадсь: кода тосто муемс Евгениянь.</txt>
<trEng></trEng></sent>
<sent><txt>Мазы пандо прясь покш, виресь куров ды вельть лопав.</txt>
<trEng></trEng></sent>
<sent><txt>Ранкстамс вечкезентень лемсэ ― кияк марятанзат ― а ён ули.</txt>
<trEng></trEng></sent>
<sent><txt>Мезе теемс? Кода неемс, кенерсь ли само Женя.</txt>
<trEng></trEng></sent>
<sent><txt>Сема лисевсь овсе виренть чирес, велявтсь валгиця чинть пелев ды редизе Женянь.</txt>
<trEng></trEng></sent>
<sent><txt>Ансяк сы тейтересь.</txt>
<trEng></trEng></sent>
<sent><txt>Ашо платиязо лыйни варманть мельга.</txt>
<trEng></trEng></sent>
<sent><txt>Кода мазыстэ ды шождынестэ канды рунгонзо.</txt>
<trEng></trEng></sent>
<sent><txt>Вана васодевсть.</txt>
<trEng></trEng></sent>
<sent><txt>Раужо кружалакс ламбавтовсть лангаст ламо лопань якиця сулейтне, мерят ардтнить рунгост кувалма или штюпить эйсэст.</txt>
<trEng></trEng></sent>
<sent><txt>Покойс а пракшныть.</txt>
<trEng></trEng></sent></p>
<p><sent><txt>Од тейтересь, нать, виздеманть эйстэ вить пильксэнзэ кавто ёнов якавтозь, мерят, рисови пек цивтордыця котанзо прясо чирькть.</txt>
<trEng></trEng></sent></p>
<p><sent><txt>Од цёрась коскстась вейке коморонзо потс, омбоцесэнть витинзе гавдайгадыця прячерензэ ды колызе здоровакшномадост мейле таргавиця чатьмонеманть:</txt>
<trEng></trEng></sent></p>
<p><sent><txt>― А содат, ки се Нинась, конань лемезэ сёрмалезь вирань эрьва янонть крайга?</txt>
<trEng></trEng></sent></p>
<page>((KutoA1976-0160))</page>
<p><sent><txt>― Нинась ― те патям, лемензэ жо истя сёрмалицясь вечкицязо ― диякононь Горила.</txt>
<trEng></trEng></sent></p>
<p><sent><txt>― Истя меритькак сонензэ?</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Сельме удалга, нама.</txt>
<trEng></trEng></sent></p>
<p><sent><txt>― Сельмс ― лиякс? Кода?</txt>
<trEng></trEng></sent></p>
<p><sent><txt>― Георгий.</txt>
<trEng></trEng></sent></p>
<p><sent><txt>Таго кавонест чатьмонезевсть.</txt>
<trEng></trEng></sent></p>
<p><sent><txt>― Женя, молевлить бу монь экшс мирденень? ― окойники смеязевсь кевкстеме Сёма вечкевиксэнзэ.</txt>
<trEng></trEng></sent></p>
<p><sent><txt>― Да, бути се шкас тон лисят офицэркс.</txt>
<trEng></trEng></sent></p>
<p><sent><txt>― Лиякс а согласят?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent></p>
<p><sent><txt>Омбоце чистэнть, валске ланга, Сёма мольсь Валдаень удало пиресэ Борьконь гончярняс, косо сёвонень ичицякс роботась Купря, ды кевкстизе шакшонь тейницянть:</txt>
<trEng></trEng></sent></p>
<p><sent><txt>― Тон, Борис Романыч, вельть васолгаяк якить, ламо неить ― а содат ли, кода цёра ломантне лиснить офицэркс?</txt>
<trEng></trEng></sent></p>
<p><sent><txt>― Эряви прядомс юнкерэнь училища или пажеской корпус.</txt>
<trEng></trEng></sent>
<sent><txt>Ки тозо приматанзат, аля? Нолдык судот? Иля мелявто пек.</txt>
<trEng></trEng></sent>
<sent><txt>Паряк, ули война, солдатокс наратадызь ды воёвак истя, штобу получамс ниле степенень георгиевской крёстт.</txt>
<trEng></trEng></sent>
<sent><txt>Мейле, каня, приматадызь офицеркскак тонавтнеме.</txt>
<trEng></trEng></sent>
<sent><txt>Стака се кись, племяш...</txt>
<trEng></trEng></sent>
<sent><txt>Тонавтнек оно лелянть лангс ваномсто сёвонень ичеме.</txt>
<trEng></trEng></sent></p>
<p><sent><txt>Чокшне позда Сёма панжозь вальмава ваныль ульцяв.</txt>
<trEng></trEng></sent>
<sent><txt>Ушось ульнесь коввалдо ды сэтьмедеяк сэтьме.</txt>
<trEng></trEng></sent>
<sent><txt>Сундерьгадома шкасто, хоть аволь кувать, ютась виев пиземе.</txt>
<trEng></trEng></sent>
<sent><txt>Пулесь мадсь, ульнесь экше ды ванькс.</txt>
<trEng></trEng></sent>
<sent><txt>Колмо тейтерь-ават марятасть морамодо васня васолдо, мейле жо седе маласто ды яла седе пек:</txt>
<trEng></trEng></sent></p>
<p><sent><txt>Я у матушки выросла в холе </txt>
<trEng></trEng></sent></p>
<p><sent><txt>И кручины не ведала злой,</txt>
<trEng></trEng></sent></p>
<p><sent><txt>Да счастливой девической доле </txt>
<trEng></trEng></sent></p>
<p><sent><txt>Позавидовал недруг лихой.</txt>
<trEng></trEng></sent></p>
<p><sent><txt>Ковось неть кинть ланга молицятнень, мерят, вастомо лиссь, ваны вень азоравакс Паксяпенть кувалма.</txt>
<trEng></trEng></sent></p>
<p><sent><txt>Речи сладкие стал он, лукавый,</txt>
<trEng></trEng></sent></p>
<p><sent><txt>Мне нашептывать ночью и днем ;</txt>
<trEng></trEng></sent></p>
<p><sent><txt>Надоели мне смех и забавы,</txt>
<trEng></trEng></sent></p>
<p><sent><txt>Надоскучил родительский дом.</txt>
<trEng></trEng></sent></p>
<page>((KutoA1976-0161))</page>
<p><sent><txt>Ацавсть вечкевиця колмо вайгельтне Сёмань оймензэ чопода горницянть киякска, буто летьке масторганть аламодо мик сорныця сулейтне.</txt>
<trEng></trEng></sent></p>
<p><sent><txt>Сердце билось испуганной пташкой,</txt>
<trEng></trEng></sent></p>
<p><sent><txt>Не давало ни часу заснуть:</txt>
<trEng></trEng></sent></p>
<p><sent><txt>Подымалась под тонкой рубашкой </txt>
<trEng></trEng></sent></p>
<p><sent><txt>Высоко моя белая грудь.</txt>
<trEng></trEng></sent></p>
<p><sent><txt>Эзь марсе Сёма истя мазыстэ морыцят.</txt>
<trEng></trEng></sent>
<sent><txt>Кепшть! ― мерсь кециця седеезэ, кармась аламодо чулмсетеме, ризнэме ды сельмензэ теевсть, мерят, кавто лисьмапрякс.</txt>
<trEng></trEng></sent>
<sent><txt>Новольсть эйстэст польдердиця ды сиянь горниповнешка ведь байгеть.</txt>
<trEng></trEng></sent>
<sent><txt>Колмо вайгельтнестэ вейкесь марявсь тензэ пек содавиксэвс.</txt>
<trEng></trEng></sent>
<sent><txt>Нардынзе Сёма сельведте пешксе сельмензэ ды неизе Женянь.</txt>
<trEng></trEng></sent>
<sent><txt>Мольсь тона кавто ялганзо куншкасо Нужатнень вакска ды пеняцясь:</txt>
<trEng></trEng></sent></p>
<p><sent><txt>Я вставала с постели босая,</txt>
<trEng></trEng></sent></p>
<p><sent><txt>И, бывало, всю ночь напролет </txt>
<trEng></trEng></sent></p>
<p><sent><txt>Под окошком кого-то ждала я:</txt>
<trEng></trEng></sent></p>
<p><sent><txt>Все казалось мне кто-то идет...</txt>
<trEng></trEng></sent></p>
<p><sent><txt>Евгениянь вайгелесь ливтнесь весемеде верьга ды седе эчкекс марявиця кавто лия вайгельтне марявсть ансяк сонзэ шожда сёлмокс, хоть сыньгак нурсесть кун-солыцянть рожомиця седеензэ, прок лавсьсэ, ды вадяшкавтнесть казякадозь ёжонзо.</txt>
<trEng></trEng></sent></p>
<p><sent><txt>Я ждала и дождалась милого,</txt>
<trEng></trEng></sent></p>
<p><sent><txt>И уж как полюбился он мне! </txt>
<trEng></trEng></sent></p>
<p><sent><txt>Молодца не видала такого </txt>
<trEng></trEng></sent></p>
<p><sent><txt>Прежде я никогда и во сне.</txt>
<trEng></trEng></sent></p>
<p><sent><txt>Морыцятне мурдасть мекев, пешксе ковось теке мельгаст мольсь ― ильтясь эйсэст.</txt>
<trEng></trEng></sent></p>
<p><sent><txt>Очи карие жадно смотрели </txt>
<trEng></trEng></sent></p>
<p><sent><txt>На меня из-под черных бровей:</txt>
<trEng></trEng></sent></p>
<p><sent><txt>Допытать они, видно, хотели,</txt>
<trEng></trEng></sent></p>
<p><sent><txt>Что в душе затаилось моей.</txt>
<trEng></trEng></sent></p>
<p><sent><txt>Бути ковось ильти сынст, мекс а молеме истя жо Сёманеньгак? Цёрась явавсь вальмастонть, ламбавтызе лавтовонзо ланга лелянзо пиджаконть.</txt>
<trEng></trEng></sent>
<sent><txt>Апак пекста кадозь вальмаванть кайсететсть икельце кудонтень моронь валт, прок тердсть алянть ушов лисеме:</txt>
<trEng></trEng></sent></p>
<p><sent><txt>Допытали они, что готова</txt>
<trEng></trEng></sent></p>
<p><sent><txt>Хоть на гибель для них я была...</txt>
<trEng></trEng></sent></p>
<p><sent><txt>И за милым из дома родного</txt>
<trEng></trEng></sent></p>
<p><sent><txt>Я, как малый ребенок, пошла.</txt>
<trEng></trEng></sent></p>
<page>((KutoA1976-0162))</page>
<p><sent><txt>Сема, тонгак истя сыргить мельгаст, ансяк аздат, мезес пачтятанзат васень вечкемат.</txt>
<trEng></trEng></sent>
<sent><txt>Эх, содавлитькак теде, лужадовлить лужадозь ды лондадовлить лондадозь, ― нама, пель эскелькскак аволить тее Женянь мельга, ды шкадо икеле ки соды, мезе ули мартонзо.</txt>
<trEng></trEng></sent>
<sent><txt>Козонь правлить ― олгт ацавлить, ― вельть умок истя мерить эрзятне.</txt>
<trEng></trEng></sent></p>
<p><sent><txt>Зярс-мейс лиссь цёрась ушов, морыцятне прядызь морост.</txt>
<trEng></trEng></sent>
<sent><txt>Кармасть мелест ёвтнеме.</txt>
<trEng></trEng></sent>
<sent><txt>Марясынзе Сёма ― кортыть рузкс, ансяк валост эйстэ превезэнзэ саевить пек а ламо.</txt>
<trEng></trEng></sent></p>
<p><sent><txt>А стяко, нать, Евгения кармавты сонзэ офицэркс лисеме.</txt>
<trEng></trEng></sent>
<sent><txt>Паряк, ансяк сестэ Сёмаяк ташты-рашты тонавтозь ломань марто вейкетьстэ кортамонь мазый ламо валт, аволь уш кода ней ― ведьгемень.</txt>
<trEng></trEng></sent></p>
<p><sent><txt>Мельсапаро марто Сёма сеск мурдась кудов ды мадсь.</txt>
<trEng></trEng></sent></p></chap>
<chap><chapNo>3</chapNo>
<p><sent><txt>Нужань Андень васолбабазо кучизе нешке пирев деданстэнь ярсамопелень кандомо.</txt>
<trEng></trEng></sent>
<sent><txt>Нама, те тевесь цёрынентень ульнесь аволь од.</txt>
<trEng></trEng></sent>
<sent><txt>Недлязонзо кавкстешка савкшнось тензэ чийнекшнемс яла секе кияванть поймантень.</txt>
<trEng></trEng></sent>
<sent><txt>Деданзо нешке пиресь ульнесь Изэрькенть маласо.</txt>
<trEng></trEng></sent>
<sent><txt>Чинек-венек тозонь яла кайсететсь ватракшонь апак лотксе ракамось.</txt>
<trEng></trEng></sent>
<sent><txt>Вирьсэнть вечкевсь Андёнень борчань ды ветькень комлянь чинаськак.</txt>
<trEng></trEng></sent></p>
<p><sent><txt>Сыргась Андё ды кинзэ перть морась.</txt>
<trEng></trEng></sent>
<sent><txt>Ансяк уш эрькенть песэ крута пандыненть пряс пачкодезь ложавсь морамодонть, прок немойгадсь пель валонь апак прядо.</txt>
<trEng></trEng></sent>
<sent><txt>Пек тандадсь.</txt>
<trEng></trEng></sent>
<sent><txt>Алкукс улькесь мезде пелезевемс: Изэрькенть песэ, теке лавсь, нурятотсь венч.</txt>
<trEng></trEng></sent>
<sent><txt>Эйсэнзэ стядо церьпаласо кунсесь пек менчевиця молькат...</txt>
<trEng></trEng></sent>
<sent><txt>ведь шайтян.</txt>
<trEng></trEng></sent>
<sent><txt>Лавтовонзо лангсо прянзо таркас чарась кодамо-бути лукушка.</txt>
<trEng></trEng></sent>
<sent><txt>Пайстомо калнэтнеде удалонзо мик цела мар вачказь.</txt>
<trEng></trEng></sent></p>
<p><sent><txt>Андё чувтомсь тарказонзо талномадонть.</txt>
<trEng></trEng></sent>
<sent><txt>Молеме тензэ икелев ― идемевсенть куркс эцемс, мурдамс ― удало сельмть арасть ― кавксть эскельди, сасатанзат.</txt>
<trEng></trEng></sent>
<sent><txt>Пильгензэяк цёрыненть педясть прок.</txt>
<trEng></trEng></sent>
<sent><txt>А сыргави таркастонзо ковгак.</txt>
<trEng></trEng></sent></p>
<p><sent><txt>Прок сонзэ лангсояк эрьксэнть ракасть ватракшт.</txt>
<trEng></trEng></sent></p>
<p><sent><txt>― Андрей! ― ранкстась ведь шайтянось.</txt>
<trEng></trEng></sent></p>
<page>((KutoA1976-0163))</page>
<p><sent><txt>« Киньгак лиянь манчек», ― арсесь церкась.</txt>
<trEng></trEng></sent></p>
<p><sent><txt>― Тон мекс тозонь лоткить? ― кевкстизе васолбодянзо казямо ды прок сардов эчке вайгельсэ идемевсесь.</txt>
<trEng></trEng></sent>
<sent><txt>― Те мон истя тесэ котьман...</txt>
<trEng></trEng></sent></p>
<p><sent><txt>Андёс кармась ёжо само.</txt>
<trEng></trEng></sent>
<sent><txt>Цёрынесь окойники мерезевсь:</txt>
<trEng></trEng></sent></p>
<p><sent><txt>― Чекак-покак.</txt>
<trEng></trEng></sent></p>
<p><sent><txt>Шитов Иван атя стамбаро крёстызе мештензэ.</txt>
<trEng></trEng></sent></p>
<p><sent><txt>― Мезе тонь истя лыки прясот?</txt>
<trEng></trEng></sent></p>
<p><sent><txt>― Роевня.</txt>
<trEng></trEng></sent></p>
<p><sent><txt>― Мекс путык?</txt>
<trEng></trEng></sent></p>
<p><sent><txt>― Сеськеде.</txt>
<trEng></trEng></sent></p>
<p><sent><txt>― Каика.</txt>
<trEng></trEng></sent></p>
<p><sent><txt>Иван атя прянзо штавтомстонть раказевсь, паряк, ватракштнэде пек.</txt>
<trEng></trEng></sent></p>
<p><sent><txt>Андё чийсь малазонзо.</txt>
<trEng></trEng></sent>
<sent><txt>Цёрынесь истяня радовась, прок васенцеде неизе весела деданзо.</txt>
<trEng></trEng></sent></p>
<p><sent><txt>― Мезекс теть, Андрей, редявинь?</txt>
<trEng></trEng></sent></p>
<p><sent><txt>― Ёвтамскак маряви тень а ён.</txt>
<trEng></trEng></sent></p>
<p><sent><txt>― Монень витькстак ― иля визде.</txt>
<trEng></trEng></sent></p>
<p><sent><txt>― Ведь шайтянкс.</txt>
<trEng></trEng></sent>
<sent><txt>Те тандадомась монень а стувтови, васолбодякай, нама, куломазон...</txt>
<trEng></trEng></sent></p>
<p><sent><txt>Вакскаст лишмесэ ютыцянень Иван атя миинзе вейкест пес кундазь молькатнень ды нуцьканзо марто венчсэ тусь уеме нешке пире кудынензэ ёнов.</txt>
<trEng></trEng></sent>
<sent><txt>Лоткась аламос миледемаде ды кочкась Андёнень ведь лукшонь ламо цецят.</txt>
<trEng></trEng></sent></p>
<p><sent><txt>― На теть вана казне сень кисэ, што тандавтытень.</txt>
<trEng></trEng></sent></p>
<p><sent><txt>― Ого! Пасиба теть.</txt>
<trEng></trEng></sent>
<sent><txt>Ашотне, васолбодяй, авардемс мазыть, мик сельведь байгетькак вана сорныть лангсост, ансяк чинест а тантей.</txt>
<trEng></trEng></sent></p>
<p><sent><txt>― Мекс?</txt>
<trEng></trEng></sent></p>
<p><sent><txt>― Табаконь.</txt>
<trEng></trEng></sent>
<sent><txt>А ожотне теке питней сапонь марто шлясть...</txt>
<trEng></trEng></sent></p>
<p><sent><txt>― Ули чинедест мазый евкс.</txt>
<trEng></trEng></sent></p>
<p><sent><txt>― Ёвтнесак?</txt>
<trEng></trEng></sent></p>
<p><sent><txt>― Нама, зярдо седе покшкестэ касат.</txt>
<trEng></trEng></sent></p>
<p><sent><txt>Нешке пиренть кенкшензэ кавто ёнга ды пирявксонзо ниле уголгаяк пезнавтозь жолга прятнева понгавтозельть лишмень вельть ашо пря ловажат.</txt>
<trEng></trEng></sent></p>
<p><sent><txt>― Неть мезекс? ― аволь васенцеде кевкстнесь Андё.</txt>
<trEng></trEng></sent></p>
<p><sent><txt>― Идемевсте ваныть нешке пиренть.</txt>
<trEng></trEng></sent>
<sent><txt>А ютавить сынст юткова шайтянт, хоть эрькеськак маласо.</txt>
<trEng></trEng></sent></p>
<page>((KutoA1976-0164))</page>
<p><sent><txt>Лишмень пря ловажатне прок мизолдсть.</txt>
<trEng></trEng></sent>
<sent><txt>Андё пельсь эйстэст умок.</txt>
<trEng></trEng></sent>
<sent><txt>А секс ли сонзэ васолбабаськак, вейсэ мартонзо тей жо самсто, свал нешке пире кенкшенть малас пачкодемеде икеле пижнекшни:</txt>
<trEng></trEng></sent></p>
<p><sent><txt>― Де-душ-ка-а-а! Васт эйсэнек!</txt>
<trEng></trEng></sent></p>
<p><sent><txt>Ансяк обедавсть кал ямдо, сеск Андё кармась вешеме медь.</txt>
<trEng></trEng></sent>
<sent><txt>Иван атя керясь тензэ колмошка суронь эчксэ, теке пачк неи, сускомне.</txt>
<trEng></trEng></sent></p>
<p><sent><txt>― Мекс аламо?</txt>
<trEng></trEng></sent></p>
<p><sent><txt>― Сэвеви, тарган ещё хоть кавто энярт.</txt>
<trEng></trEng></sent>
<sent><txt>Васня кашневтник тень...</txt>
<trEng></trEng></sent></p>
<p><sent><txt>― Валот иляк полавто.</txt>
<trEng></trEng></sent></p>
<p><sent><txt>Пек стараясь цёрынесь штанек медтенть ярсамо, ялатеке пелешканзояк эзизе сэве: чапаськадсь кургозо.</txt>
<trEng></trEng></sent></p>
<p><sent><txt>― Мекс а ярсат?</txt>
<trEng></trEng></sent></p>
<p><sent><txt>― Уш истямо тевсэяк манимек.</txt>
<trEng></trEng></sent></p>
<p><sent><txt>― Мезть ленгсят?</txt>
<trEng></trEng></sent></p>
<p><sent><txt>― А вечкевить валон? Монь мартояк ёжовкс яла тейнят: ламбамо нешкстэ меднеяк таргамс монень жалят.</txt>
<trEng></trEng></sent>
<sent><txt>Умок ли прят шайтянкс тейник.</txt>
<trEng></trEng></sent>
<sent><txt>Тандавтымек.</txt>
<trEng></trEng></sent>
<sent><txt>Нейгак лангсон згилят.</txt>
<trEng></trEng></sent>
<sent><txt>Вана чапаськавтымек прясто пильгс.</txt>
<trEng></trEng></sent>
<sent><txt>А виськмс, а рискс а содат.</txt>
<trEng></trEng></sent>
<sent><txt>Мон жо теть кантнян ярсамопель ванькс оймекс...</txt>
<trEng></trEng></sent></p>
<p><sent><txt>― Медесь эрьва нешкенть вейкеть.</txt>
<trEng></trEng></sent>
<sent><txt>Ансяк ламбамо сон зярдояк а эрси, яла чапсть мери...</txt>
<trEng></trEng></sent></p>
<p><sent><txt>― Кеман, васолбодяй.</txt>
<trEng></trEng></sent>
<sent><txt>Аламодо кольнеме, нать, кармакшнынь...</txt>
<trEng></trEng></sent></p>
<p><sent><txt>Барякань Елеська сыль улав марто якамсто.</txt>
<trEng></trEng></sent>
<sent><txt>Ваксканзо Поиндерь пандонть алов мельцек чийсть ават истя бойкасто, што мик вейкеяк эзь содаво тензэ.</txt>
<trEng></trEng></sent>
<sent><txt>Шитовонь Лита баба ваныль эсест панжозь вальмава.</txt>
<trEng></trEng></sent>
<sent><txt>Мартонзо здоровамодонть мейле кевкстизе:</txt>
<trEng></trEng></sent></p>
<p><sent><txt>― Неть ков истя чиять?</txt>
<trEng></trEng></sent></p>
<p><sent><txt>― Изэрьке крайсэ скалт, келя, кулыть.</txt>
<trEng></trEng></sent></p>
<p><sent><txt>― Мезде?</txt>
<trEng></trEng></sent></p>
<p><sent><txt>― Чейде ярсавсть.</txt>
<trEng></trEng></sent></p>
<p><sent><txt>Елеська теке меленть марто пачкодсь кудовгак.</txt>
<trEng></trEng></sent>
<sent><txt>Вальмалдо уш марявсь, кода косо-бути низэ лайши верьга вайгельть.</txt>
<trEng></trEng></sent>
<sent><txt>Нать, сынсткак муинзе те бедась.</txt>
<trEng></trEng></sent></p>
<p><sent><txt>Уля аштесь комадо празь ванькс, покш кардазост куншкасо, кутморясь валамя човаронзо ды пек лужанясто лайшесь:</txt>
<trEng></trEng></sent></p>
<page>((KutoA1976-0165))</page>
<p><sent><txt>Косат, пиже тякинем,</txt>
<trEng></trEng></sent></p>
<p><sent><txt>Лукостыця макинем?</txt>
<trEng></trEng></sent></p>
<p><sent><txt>Косат, паро цёрынем, Письмар левкскем, зёрнынем?</txt>
<trEng></trEng></sent></p>
<p><sent><txt>Косо пиштят, эйдинем,</txt>
<trEng></trEng></sent></p>
<p><sent><txt>Сура чирень эрьбинем?</txt>
<trEng></trEng></sent></p>
<p><sent><txt>Косат, седей лопинем,</txt>
<trEng></trEng></sent></p>
<p><sent><txt>Нучказь оймень ойминем?</txt>
<trEng></trEng></sent></p>
<p><sent><txt>Кона ёндо вешнемсат,</txt>
<trEng></trEng></sent></p>
<p><sent><txt>Кона пельде муемсат?</txt>
<trEng></trEng></sent></p>
<p><sent><txt>Косо цецякс прят кайсят,</txt>
<trEng></trEng></sent></p>
<p><sent><txt>Ававтомот пек майсят?</txt>
<trEng></trEng></sent></p>
<p><sent><txt>Вай, пешксе ли пекинеть,</txt>
<trEng></trEng></sent></p>
<p><sent><txt>Ох, оршазь ли лангинеть?</txt>
<trEng></trEng></sent></p>
<p><sent><txt>Косат, Рома, вейкинем?</txt>
<trEng></trEng></sent></p>
<p><sent><txt>Авай мерят ней кинень?</txt>
<trEng></trEng></sent></p>
<p><sent><txt>Елеська чарькодсь кинь лайши низэ ды пшкадсь:</txt>
<trEng></trEng></sent></p>
<p><sent><txt>― А мон арсинь, беда теевсь: лугасо скалт, келя, кулыть ― пиже чейде ярсавсть.</txt>
<trEng></trEng></sent></p>
<p><sent><txt>Уля, прок паро псака, бойкасто стясь кардазонть киякссто.</txt>
<trEng></trEng></sent></p>
<p><sent><txt>― Да, скалось тонеть, полай, маряви свал нидеть питнейкс.</txt>
<trEng></trEng></sent>
<sent><txt>Монень жо тон мелявкс теить вельть покш...</txt>
<trEng></trEng></sent></p>
<p><sent><txt>― Кодамо?</txt>
<trEng></trEng></sent></p>
<p><sent><txt>― Ков ускик эйкакшом? Зярс араселить кудосо, мон уш ошовгак чийнинь.</txt>
<trEng></trEng></sent>
<sent><txt>Ромам эзь муеве тосто монень.</txt>
<trEng></trEng></sent>
<sent><txt>Оймензэяк, паряк, сестэ саик? Ёмавтык?!</txt>
<trEng></trEng></sent></p>
<p><sent><txt>― Пек иля пижне, каморо.</txt>
<trEng></trEng></sent>
<sent><txt>Мон максыя Ромат вельть паро ломаннень.</txt>
<trEng></trEng></sent>
<sent><txt>Адрест кадсь.</txt>
<trEng></trEng></sent></p>
<p><sent><txt>― Невтик.</txt>
<trEng></trEng></sent></p>
<p><sent><txt>― А максса ды натой а невтсаяк.</txt>
<trEng></trEng></sent>
<sent><txt>Лиякс теемс ― алкукс левксэть мусак, мешамо се ломанентень ды цёрынентеньгак, содан, ушодат.</txt>
<trEng></trEng></sent>
<sent><txt>Кадык сон эри ветрошна.</txt>
<trEng></trEng></sent>
<sent><txt>Тонсь васня нолдык...</txt>
<trEng></trEng></sent></p>
<p><sent><txt>― Сестэ кунсолытень, а ней вана псакат ватксить, кискат раздить-усксить лембе седеем эйсэ...</txt>
<trEng></trEng></sent></p>
<p><sent><txt>Раужо весь шержиямо кармась.</txt>
<trEng></trEng></sent>
<sent><txt>Прок пушкасо леднесть, морасть валскень атякшт.</txt>
<trEng></trEng></sent>
<sent><txt>Нужань Андё сыргойсь удомсто.</txt>
<trEng></trEng></sent>
<sent><txt>Сеске ледсь мелезэнзэ: течи тензэ васенцеде молеме велень училищав.</txt>
<trEng></trEng></sent>
<sent><txt>« Бути таго матедеват ― поздаят», ― мерсь оймензэ потмакссто сонзэ кисэ пшкадиця.</txt>
<trEng></trEng></sent></p>
<p><sent><txt>Весть кизна бабазояк теде кортась тензэ: « Зярдо сы тонавтнема шкат, ветятан.</txt>
<trEng></trEng></sent>
<sent><txt>Алт мартонок эряви саемс кавто ды, нама, салава венстямс учителенть нинстэнь».</txt>
<trEng></trEng></sent></p>
<page>((KutoA1976-0166))</page>
<p><sent><txt>Андё илиянь чистэ мусь алонь пизэ.</txt>
<trEng></trEng></sent>
<sent><txt>Цёрынесь умбрав нецкст кочкиль ды друк марясь, кода садбиресэ плетененть ежосо шочко мар алдо котнозь лиссь, прок сермав кофтасо, тюжа сараз.</txt>
<trEng></trEng></sent>
<sent><txt>« Мезе истя тосо тандавтызе?» ― меревсь эсь пачканзо церкась.</txt>
<trEng></trEng></sent>
<sent><txt>Варштась шочкотнень алов ― нейсь «ашо потомкст».</txt>
<trEng></trEng></sent>
<sent><txt>Андё мейле чистэ кармась тозонь варштнеме ды колмошка недляс таштась кемнилее алт.</txt>
<trEng></trEng></sent>
<sent><txt>Витькстыксэль уш эйстэст аванстэнь, ды покштнэ тонавтызь эрьва салава тевде чатьмонемс.</txt>
<trEng></trEng></sent></p>
<p><sent><txt>Тетянзо марто Андё весть якась кувака крандазсо Зарецкоень базаров.</txt>
<trEng></trEng></sent>
<sent><txt>Зярдо лазост микшневсть вейкест пес, Плато чийнесь ков-бути.</txt>
<trEng></trEng></sent>
<sent><txt>Сась.</txt>
<trEng></trEng></sent>
<sent><txt>Чамазо якстерди.</txt>
<trEng></trEng></sent>
<sent><txt>Сельмензэ цитордыть.</txt>
<trEng></trEng></sent>
<sent><txt>Кавал алонзо кандсь кавто.шка фунтт калаця ды пек эчке, салдо пешксе потмо покш тарашка.</txt>
<trEng></trEng></sent>
<sent><txt>Сэвизь весе ды тетязо мерсь: « Авате, цёрынем, иля евтне теде».</txt>
<trEng></trEng></sent>
<sent><txt>Недляшкань ютазь Андёнь пингстэ жо авазо мийсь вальмалга якиця рамсицянень ведьгемень алт.</txt>
<trEng></trEng></sent>
<sent><txt>Сонгак цёрканстэнь мерсь: « Теде тетяте тон иля ёвтне».</txt>
<trEng></trEng></sent>
<sent><txt>Мейле рамась материя ды стась тензэ пиже панар.</txt>
<trEng></trEng></sent></p>
<p><sent><txt>Муезь алонь пизэдентькак церынесь истя жо эзь витькста.</txt>
<trEng></trEng></sent></p>
<p><sent><txt>Петров чистэ валске Плато пшкадсь нинстэнь: « Эрзява, течи миненек эряви, нать, печкемс вейке сараз».</txt>
<trEng></trEng></sent>
<sent><txt>― « Да, нама уш, савтови».</txt>
<trEng></trEng></sent>
<sent><txt>― « Конась теть аволь истямо жаль?» ― « Сёрмавось: сон лоткась алыямодо.</txt>
<trEng></trEng></sent>
<sent><txt>Нилешка недля пизэс эзь кузне.</txt>
<trEng></trEng></sent>
<sent><txt>Чийть, Андё, кундык».</txt>
<trEng></trEng></sent>
<sent><txt>Цёркась кундызе ды кандызе се саразонть.</txt>
<trEng></trEng></sent>
<sent><txt>Купрянень печкемс максомотонзо арсесь церынесь: « А тетяте, а авате зярдояк иля витькста, козонь алыясь сон».</txt>
<trEng></trEng></sent></p>
<p><sent><txt>Алтнэнь Андё умок уш кекшинзе лияв ды пельсь, кияк уш семс муинзе.</txt>
<trEng></trEng></sent>
<sent><txt>Нейке жо эряви тов варштамс.</txt>
<trEng></trEng></sent>
<sent><txt>Церынесь стясь.</txt>
<trEng></trEng></sent>
<sent><txt>Авазо кевкстизе:</txt>
<trEng></trEng></sent></p>
<p><sent><txt>― Тон ков истя рана?</txt>
<trEng></trEng></sent></p>
<p><sent><txt>― Грифелькс ашо севонь молян аламошка тарган.</txt>
<trEng></trEng></sent></p>
<p><sent><txt>Алтнэ ульнесть таркасост, капста кундост ало палакс пулосо.</txt>
<trEng></trEng></sent>
<sent><txt>Сынь ансяк тия-тува тюжалгадсть: пиземе ведь лангозост кольгсь.</txt>
<trEng></trEng></sent></p>
<p><sent><txt>Марфа баба се шкане жо чурькань вете прят кандыль эмеж пирестэст.</txt>
<trEng></trEng></sent>
<sent><txt>Неизе нуцьканзо ды кармась мурнемензэ:</txt>
<trEng></trEng></sent></p>
<p><sent><txt>― Тон мезть истя тия керькстневат кепе? Вант: простудявомс курок ― пичкамс кувать.</txt>
<trEng></trEng></sent>
<page>((KutoA1976-0167))</page>
<sent><txt>Адя кудов.</txt>
<trEng></trEng></sent>
<sent><txt>Завторкамодо мейле сеске тутано мартот училищав.</txt>
<trEng></trEng></sent></p>
<p><sent><txt>― Или тонгак тонавтнеме молят?</txt>
<trEng></trEng></sent></p>
<p><sent><txt>― Ветямот.</txt>
<trEng></trEng></sent></p>
<p><sent><txt>Андё те нильтяня валонть марязь мезеньгак тосо завторкт эзь учне, чийсь таго пирев, сайсь картузонзо потмаксос ниле алт ды ношкстась школав...</txt>
<trEng></trEng></sent></p></chap>
<chap><chapNo>4</chapNo>

<p><sent><txt>Веть кармась пракшномо кельме.</txt>
<trEng></trEng></sent>
<sent><txt>Секс валске ланга прок чудиця сулейтне ашот.</txt>
<trEng></trEng></sent></p>
<p><sent><txt>Рузонь Орданьбуйсэ, сеск Ратор леенть овсе чиресэ, Бугровонь покш садбиресэ од роботникесь Вениамин Валдаев чувны, раужкавтни лыкиця умаринань алкстнэнь ды мазый моросо панси Витя братонзо мельга пек скушналгадоманзо.</txt>
<trEng></trEng></sent>
<sent><txt>Варны, теке нерня, каванявксонь вешемстэнзэ варака.</txt>
<trEng></trEng></sent>
<sent><txt>Прок сельведть польдердить эрьва умаринанть прыця лопанзо.</txt>
<trEng></trEng></sent></p>
<p><sent><txt>Се жо шкастонть Витя, Венянь братось, вирьстэ канды коське пенгть.</txt>
<trEng></trEng></sent></p>
<p><sent><txt>Виресь лаштто пешксе.</txt>
<trEng></trEng></sent>
<sent><txt>Тингекс вейкеть келей вельть пек ташто кись ацавсь ожо лопатнесэ, прок сырнень ярмаксо, ды молицянть пильгало натой весе гайги.</txt>
<trEng></trEng></sent></p>
<p><sent><txt>Витянь каршо, теке полкс пурнавозь эйкакшт, налксезь ды кецявомадост кирнявтнезь, чийсть, ве пильгест лангсо трёнкаезь, ламо килей лопатне.</txt>
<trEng></trEng></sent></p>
<p><sent><txt>Сынст ялгаст, прок ожо нармушкат, покш стаясо ливтнесть Валдаень удало пиреваяк.</txt>
<trEng></trEng></sent>
<sent><txt>Вейкесь, мерят, пек шожда нимиляв, эшкевсь шакшонь тейнема мастерскоенть вальмас, конанть маласо Борько мазылгавтниль а умок теезь раужо церепка.</txt>
<trEng></trEng></sent>
<sent><txt>Штёлкадсь те шакшонь тейницясь вейке кринка ды марязевсь тензэ Латкай Катянь вельть вечкевиця вайгелесь.</txt>
<trEng></trEng></sent>
<sent><txt>Мендявсь кавксть киксэсь, конань ютавтсь кедьсэнзэ кедьгенть ланга ― ледсть мелезэнзэ тейтеренть раужо сельме чирькензэ ды кармась неявомо сонзэ мазыдеяк мазый чамась.</txt>
<trEng></trEng></sent></p>
<p><sent><txt>Вечкезденть арсезь, Борько роботась чинть валгомс.</txt>
<trEng></trEng></sent>
<sent><txt>Мейле пувась тол ды сеске жо таго поладызе тевензэ: эрявсь капшамс вандынь базаров.</txt>
<trEng></trEng></sent></p>
<p><sent><txt>Лиссь пешксе ковось, кепететсь верев ды кармась нееме весементь.</txt>
<trEng></trEng></sent></p>
<p><sent><txt>Валдай Борько арсесь ансяк Латкаень вельть вечкевиця ды сонзэ мельс пек туиця Катядо.</txt>
<trEng></trEng></sent>
<sent><txt>Ловтаня ковось валдонзо валсь нусманя масторонть келес.</txt>
<trEng></trEng></sent>
<page>((KutoA1976-0168))</page>
<sent><txt>Валдай Борько кевкстнесь эсь прянзо: « Мезть тейни те шкане Катя?»</txt>
<trEng></trEng></sent></p>
<p><sent><txt>Катя вальманзо лангс нучказь вансь, кода пешксе ковось токавтызе сыреждиця струянзо авань манастырень, мерят колдовазь, нувсиця садонть пачк вельть ашо стенанть лангс.</txt>
<trEng></trEng></sent>
<sent><txt>Тозонь рисовавсь весемеде маласо куронть а лыкиця сулеезэ.</txt>
<trEng></trEng></sent>
<sent><txt>Неявсь эрьва лопазо ды тарадозо.</txt>
<trEng></trEng></sent>
<sent><txt>Но друк те раужо сулеевть эйстэ вейке весемеде крайсэ лопась менсь.</txt>
<trEng></trEng></sent>
<sent><txt>Прамстонзо теке ардозь-ардсь.</txt>
<trEng></trEng></sent>
<sent><txt>Раужо киксэкс неявсь ансяк сельмень конямс.</txt>
<trEng></trEng></sent>
<sent><txt>Ашо рисьмекс таргавсь менемстэ Катянь, буто сиянь, сельведь байгезэ.</txt>
<trEng></trEng></sent></p>
<p><sent><txt>« Кода ней Нал велесэ Нужань Таня ялгам эри? ― сонсь прянзо кевкстизе тесэнь обителенть мазылгавтыця ды сюпалгавтыця крылошанкась.</txt>
<trEng></trEng></sent></p>
<p><sent><txt>― Паряк, семс, лёнонь ацамсто самодонзо мейле, прась кудыкеле тарказонзо ды матедевсь, прок оно се пентень лазнома таркасо моргажа цюркась».</txt>
<trEng></trEng></sent></p>
<p><sent><txt>Таня тожо вансь эсест валамава ды пацянзо песэ, теке нумолонь пилесэ, сельведензэ нардтнезь арсесь:</txt>
<trEng></trEng></sent></p>
<p><sent><txt>« Нал веленть келес пешксесэ ават пек ламо ды вейкеяк эйстэст эчке пекензэ зярдояк а сёпи, кода мон.</txt>
<trEng></trEng></sent>
<sent><txt>Ломанень юткс лисемадо икеле мезе понгсь а тапари рунгонзо перька.</txt>
<trEng></trEng></sent>
<sent><txt>Седе курок саволь бу телесь.</txt>
<trEng></trEng></sent>
<sent><txt>Маштовольгак паксясо ды тинге лангсо тевесь, виськстэнть меневлинь зярс...»</txt>
<trEng></trEng></sent></p>
<p><sent><txt>Ушось кармась якшавтнеме.</txt>
<trEng></trEng></sent>
<sent><txt>Ушодсь прамо канзёркс, конадонть косо-косо баба-ямкс мерить.</txt>
<trEng></trEng></sent>
<sent><txt>Пупиця ловонть калгодо човалянь кондямо паморькстнэ верде ливтясть ушкс, прок ацавсть.</txt>
<trEng></trEng></sent></p>
<p><sent><txt>Веть прась васень лов ды Валдай марто Нужань ютксо кардазонть пирявкссо ташто лазсонть кавто морго варятне кармасть неявомо пек ашо сельмекс.</txt>
<trEng></trEng></sent></p>
<p><sent><txt>― Вана седеень кельмевкстнэ, ― мерсь эйстэст Плато, зярдо лиссь валске скотинанзо андомо ды симдеме.</txt>
<trEng></trEng></sent></p>
<p><sent><txt>Прась ков мелеть паро телеки.</txt>
<trEng></trEng></sent>
<sent><txt>Плато кармавтынзе ниле цёранзо пецянь каршо миемс розь нурдонь пештеме.</txt>
<trEng></trEng></sent>
<sent><txt>Зёрнась неявсь марявсь тензэ сельведекс польдердсь.</txt>
<trEng></trEng></sent>
<sent><txt>Кудонь азорось укстамодо мейле мерсь:</txt>
<trEng></trEng></sent></p>
<p><sent><txt>― Иля аварде, розь, мекс ней мийтян дешовасто.</txt>
<trEng></trEng></sent></p>
<page>((KutoA1976-0169))</page>
<p><sent><txt>Сень кис тунда раматан вельть питнейстэ.</txt>
<trEng></trEng></sent>
<sent><txt>Ванды кисэть ве питне саян, мейле ― кавто максан, ансяк лездак монень долктон менеме.</txt>
<trEng></trEng></sent>
<sent><txt>Пек уш мольсь мелем Бакодо.</txt>
<trEng></trEng></sent></p>
<p><sent><txt>Ды се чинть, конастонть максынзе Тогай Баконань маныть од кудонь теемадонть икеле займакшнозь ярмактнэнь, ловизе покш праздникекс.</txt>
<trEng></trEng></sent>
<sent><txt>Чиремсь коник эзементь кувалт.</txt>
<trEng></trEng></sent>
<sent><txt>Пшкадсь Матрянстэнь:</txt>
<trEng></trEng></sent></p>
<p><sent><txt>― Я, Тогай Бако марто родняксчистэ менинек.</txt>
<trEng></trEng></sent>
<sent><txt>Ансяк истя меревсь, куншка вальмазонзо палка пес стукадсть:</txt>
<trEng></trEng></sent></p>
<p><sent><txt>― Эй, вёшкат анокстадо!</txt>
<trEng></trEng></sent></p>
<p><sent><txt>Арасьчисэ эрямось, теке чинев ды наксадо сарга ютамо: чалксек ансяк сильдейстэ сильдейс.</txt>
<trEng></trEng></sent>
<sent><txt>Лияв эскельдят ― ваят.</txt>
<trEng></trEng></sent>
<sent><txt>Истя Платоненьгак савтовсь ве мелявкстонть омбоцентень ютнемс.</txt>
<trEng></trEng></sent>
<sent><txt>Ансяк лисевсь алясь умонь долконзо потсто ― од мелявкс тензэ кенереме кармась.</txt>
<trEng></trEng></sent>
<sent><txt>Таня тейтерезэ пеке канды.</txt>
<trEng></trEng></sent>
<sent><txt>Кинень эрявомо карми левксэнзэ марто? Ков мейле теемс? Хоть покш виськсэс пачтьсы, да ялатеке жаль маряви.</txt>
<trEng></trEng></sent>
<sent><txt>Мезеяк а теят, нать.</txt>
<trEng></trEng></sent>
<sent><txt>Эрямо кись Танянь эсензэ.</txt>
<trEng></trEng></sent>
<sent><txt>Мезе паз максы тензэ.</txt>
<trEng></trEng></sent>
<sent><txt>Паряк, вачкоти сонензэ мирдекс кодамояк ламо эйкакш марто довець.</txt>
<trEng></trEng></sent></p>
<p><sent><txt>Плато соды, кинь лангс пракшныть ноготонзо.</txt>
<trEng></trEng></sent>
<sent><txt>Кизна сонськак чийнесь варштамо ве тамаша лангс.</txt>
<trEng></trEng></sent>
<sent><txt>Остань Агап обедыль.</txt>
<trEng></trEng></sent>
<sent><txt>Ве столь песэ сонсь, омбоцесэнть низэ, ютксост вете эйкакшост.</txt>
<trEng></trEng></sent>
<sent><txt>Весе сумань повшкат.</txt>
<trEng></trEng></sent>
<sent><txt>Столенть маласо вальмась панжадоль.</txt>
<trEng></trEng></sent>
<sent><txt>Вакссонзо озадоль Агапнись.</txt>
<trEng></trEng></sent>
<sent><txt>Появась косто-бути понкс пильгешка пель, зэрядсь пурьгине ды лиядсь Агап нивтеме.</txt>
<trEng></trEng></sent>
<sent><txt>Нать, пазось истя путызе.</txt>
<trEng></trEng></sent></p>
<p><sent><txt>Плато Од иеденть икеле рамась мазый численник, понгавтызе удалце кудонзо простенкасо поводезь вишка зеркалыненть алов.</txt>
<trEng></trEng></sent>
<sent><txt>Эйкакштне сезнить листкетнень.</txt>
<trEng></trEng></sent>
<sent><txt>Эрьва чистэ вейке ливти лопакс.</txt>
<trEng></trEng></sent>
<sent><txt>Мезде пек пелят, сень самс курок читне ютыть.</txt>
<trEng></trEng></sent></p>
<p><sent><txt>Нал веленть пестэ пес кармась кайсетеме куля: Нужань, келя, шакшост каладсь, лиякс меремс, Таняст исяк шачтась цёрыне.</txt>
<trEng></trEng></sent>
<sent><txt>Ревесткак левксыясь, но седе валгак эзь маряво.</txt>
<trEng></trEng></sent>
<sent><txt>Танядо жо ломанть лавгасть, паряк, сынськак а содыть мезть.</txt>
<trEng></trEng></sent>
<sent><txt>Шачтась од тейтересь, прок весеменень тейсь вельть покш мелявкс.</txt>
<trEng></trEng></sent></p>
<p><sent><txt>Тенень радовицякс муевсь колмо велетнестэ вейке ― Остань Агап.</txt>
<trEng></trEng></sent>
<sent><txt>Алясь арсезевсь, Таня те срамдонть никс тензэ моли.</txt>
<trEng></trEng></sent>
<page>((KutoA1976-0170))</page>
<sent><txt>Ды сась превезэнзэ пачтемс теде Платонень вал, а то тетясь те покш чумочинть кис маштсы тейтерензэ ды довецесь таго кадови вете эйкакш пизэнь ялгавтомо, пиже полавтомо.</txt>
<trEng></trEng></sent>
<sent><txt>Кинь ансяк Лемдяень, весемеде маласо шабрань, аватнестэ сиведемс икельце якицякс Нужанень молеме.</txt>
<trEng></trEng></sent>
<sent><txt>Пек ладяволь бу тезэнь Бирка баба ды телень Миколадо мейле сеске жо кулось уш кавксоньгемень иесэ.</txt>
<trEng></trEng></sent>
<sent><txt>Кучомс эсензэ Трошанинть, Федань, ― а стяко меритькак тензэ Беда: лишной валонь ёвтнемеде вельть кол, ― весе тевенть коласы секень вант.</txt>
<trEng></trEng></sent>
<sent><txt>Исайнись од.</txt>
<trEng></trEng></sent>
<sent><txt>Аштек, аштек, Агап: Анка саезь Шитов Иванонь кедьстэ, сон, атят-сэрдят илизь муе, самай Нужань Матрянь ялакс.</txt>
<trEng></trEng></sent>
<sent><txt>Моли теветь, Агап.</txt>
<trEng></trEng></sent>
<sent><txt>Арсека седе курокке, мезе тензэ максомс якамонь кис.</txt>
<trEng></trEng></sent>
<sent><txt>Ярмакто уш кортамс а мезть.</txt>
<trEng></trEng></sent>
<sent><txt>Алясь кармась кулозь нинзэ курмонзо-кармонзо сокарямо.</txt>
<trEng></trEng></sent>
<sent><txt>Кувать котьмась.</txt>
<trEng></trEng></sent>
<sent><txt>Эсь прянзо мартояк спорясь мик вайгельсэ:</txt>
<trEng></trEng></sent></p>
<p><sent><txt>― Те мезекс? ― кевкстьсы сонзэ скупойксчинзэ лангсо потсонзо згилицясь.</txt>
<trEng></trEng></sent></p>
<p><sent><txt>― Ашти.</txt>
<trEng></trEng></sent>
<sent><txt>Кши а веши, ― отвечи Агап кавтолдоманзо каршо.</txt>
<trEng></trEng></sent>
<sent><txt>― Друк эрявиксэзэ сы.</txt>
<trEng></trEng></sent>
<sent><txt>Пингесь кувака...</txt>
<trEng></trEng></sent></p>
<p><sent><txt>Мезе саи кедезэнзэ ― жаль максомс ломаннень.</txt>
<trEng></trEng></sent></p>
<p><sent><txt>« Я, ней мезть эно тейнемс? ― арси.</txt>
<trEng></trEng></sent>
<sent><txt>― Бути ансяк алтамс тензэ ды таго теке жо ― мезе?»</txt>
<trEng></trEng></sent></p>
<p><sent><txt>Кучизе Анкань кис цёрынензэ.</txt>
<trEng></trEng></sent>
<sent><txt>Се чийнесь, куроксто велявтсь мекев:</txt>
<trEng></trEng></sent></p>
<p><sent><txt>― Скалонь гуляявтомо тусь Аляканень.</txt>
<trEng></trEng></sent>
<sent><txt>Евтыть, келя, тензэ мейле ды сы.</txt>
<trEng></trEng></sent></p>
<p><sent><txt>Кудазорось озась карень артнеме.</txt>
<trEng></trEng></sent>
<sent><txt>Кедтне теить ― сынсь прок неить.</txt>
<trEng></trEng></sent>
<sent><txt>Мукшныть превензэ лия тевензэ.</txt>
<trEng></trEng></sent>
<sent><txt>Ленгенть кизэ пурдтневть-мурдтневть ― налксезь-налксесть вете суртнэ.</txt>
<trEng></trEng></sent>
<sent><txt>Сёканьзюрось черькс прок черькстась, косо лавшо ― тозо нерькстась.</txt>
<trEng></trEng></sent>
<sent><txt>Пейдезевсь Агап кодамо-бути паро мельде, кона мерят апак учо сась прязонзо.</txt>
<trEng></trEng></sent>
<sent><txt>Цёрынензэ ютксто вейкесь кевкстизе:</txt>
<trEng></trEng></sent></p>
<p><sent><txt>― Тон мекс, тстяй, ракат?</txt>
<trEng></trEng></sent></p>
<p><sent><txt>― Пейдемине кургозон понгсь, цёрам.</txt>
<trEng></trEng></sent></p>
<p><sent><txt>Неть валтнэнь лангс Анка совась.</txt>
<trEng></trEng></sent>
<sent><txt>Шумбракстнемадост мейле мерсь Агап:</txt>
<trEng></trEng></sent></p>
<p><sent><txt>― Ютак икелев ды озак монь вакскес.</txt>
<trEng></trEng></sent>
<sent><txt>Икельце якицякс тонь арсян, Анка, кучомот Паксяпев.</txt>
<trEng></trEng></sent>
<sent><txt>Якамот кисэ мезе мелеть мейле сайть...</txt>
<trEng></trEng></sent></p>
<p><sent><txt>― А эряви тень мезетькак: патянь варштамо тувако сован.</txt>
<trEng></trEng></sent>
<page>((KutoA1976-0171))</page>
<sent><txt>Умок арсян истя тееме, семс ансяк тувтал эзь лисне тень молеме тов.</txt>
<trEng></trEng></sent></p>
<p><sent><txt>― Меленек прасть вейс: монгак истя кучан эйсэть Нужанень.</txt>
<trEng></trEng></sent>
<sent><txt>Мон маринь исяк шакшост каладсь...</txt>
<trEng></trEng></sent>
<sent><txt>Азёдоя, цёран, ульцяв.</txt>
<trEng></trEng></sent></p>
<p><sent><txt>Эйкакштне кунсолызь.</txt>
<trEng></trEng></sent>
<sent><txt>Оршнесть-карснесть, певерсть кудостонть, мерят, нармукш левкст пизэстэст, вейкест пес.</txt>
<trEng></trEng></sent></p>
<p><sent><txt>Эйкакштнень лисемадо мейле шабрань авась мерсь Агапнень:</txt>
<trEng></trEng></sent></p>
<p><sent><txt>― Мон умок содан виськстэме Танянь вельть аволь мазый тевдензэ.</txt>
<trEng></trEng></sent>
<sent><txt>Текень учниньгак пельдензэ.</txt>
<trEng></trEng></sent></p>
<p><sent><txt>― Чумось мон.</txt>
<trEng></trEng></sent></p>
<p><sent><txt>― Ды тон, аля, превсат?</txt>
<trEng></trEng></sent></p>
<p><sent><txt>― Эзинь лисне превстэ: Танянь эйдесь монь пельде.</txt>
<trEng></trEng></sent>
<sent><txt>Телечинеяк эрси пурьгине, хоть алкукс чуросто.</txt>
<trEng></trEng></sent>
<sent><txt>Марявлизеяк Анка, талакадоволь бу ды яла уш аволь истя, кода чувтомсь Агапонь меельсе валтнэде.</txt>
<trEng></trEng></sent></p>
<p><sent><txt>― Тон, Агап Тарасыч, нать, азаргадыть или згилят.</txt>
<trEng></trEng></sent></p>
<p><sent><txt>― А згилян ды превсан.</txt>
<trEng></trEng></sent></p>
<p><sent><txt>― Ды тонь иетне зняро?</txt>
<trEng></trEng></sent></p>
<p><sent><txt>― Колоньгемень кавто.</txt>
<trEng></trEng></sent></p>
<p><sent><txt>― Танянь жо кевейксэе.</txt>
<trEng></trEng></sent></p>
<p><sent><txt>― Косо ды кода минь мартонзо совинек пежетьс, неимизь ансяк вере паз, ды сон машты чатьмонеме...</txt>
<trEng></trEng></sent></p>
<p><sent><txt>― Мон радангак, паряк, тенень.</txt>
<trEng></trEng></sent></p>
<p><sent><txt>― Азё Нужанень ды пачтить валон васня патятень, мейле уш Платоненьгак, ансяк ававтотень илить ёвтне.</txt>
<trEng></trEng></sent>
<sent><txt>Марияк се ― беда.</txt>
<trEng></trEng></sent>
<sent><txt>Кирдик эно келеть, Анка.</txt>
<trEng></trEng></sent>
<sent><txt>Те тевесь покш тамашань ды салавань.</txt>
<trEng></trEng></sent>
<sent><txt>Монсь молевлинь бу Нужанень, ансяк виськс тень.</txt>
<trEng></trEng></sent></p>
<p><sent><txt>― Васня мон эно чийнян.</txt>
<trEng></trEng></sent></p>
<p><sent><txt>― Азё.</txt>
<trEng></trEng></sent>
<sent><txt>Парот а стувтса.</txt>
<trEng></trEng></sent>
<sent><txt>Ды кармавт Плато марто Матрянень эйкакшонть лемдемстэ монь ловомадо сонзэ тетякс.</txt>
<trEng></trEng></sent>
<sent><txt>Кадык лемем истя сёрмадсызь метрикскак.</txt>
<trEng></trEng></sent>
<sent><txt>Марить?</txt>
<trEng></trEng></sent></p>
<p><sent><txt>― Пилень мартон, Агап Тарасыч.</txt>
<trEng></trEng></sent></p>
<p><sent><txt>Анка тусь.</txt>
<trEng></trEng></sent>
<sent><txt>Кудазорось кармась мусколязь ладсо сонстензэ кортамо:</txt>
<trEng></trEng></sent></p>
<p><sent><txt>― Тон, Анкине, нама, нейке жо теде витькстат ававтотень, а се карми сезьганкс ливтнеме ды чикордомо колмо велень келес.</txt>
<trEng></trEng></sent>
<sent><txt>Аватнень уш парсте содасынь: эрьва мезе теить ансяк мекевланк.</txt>
<trEng></trEng></sent>
<sent><txt>Истя самай монень эрявияк.</txt>
<trEng></trEng></sent>
<page>((KutoA1976-0172))</page>
<sent><txt>Те тонь леметь, Агап, кепетьсы менельс...</txt>
<trEng></trEng></sent>
<sent><txt>Мекс кудыкельксэнь лазтнэ чикордомо кармасть? Паряк, эйкакштне сыть.</txt>
<trEng></trEng></sent>
<sent><txt>Кельместь идемевстне.</txt>
<trEng></trEng></sent></p>
<p><sent><txt>Совась нищей атине.</txt>
<trEng></trEng></sent>
<sent><txt>Чекась-покась.</txt>
<trEng></trEng></sent>
<sent><txt>Мерсь казямосто чикордыця вайгельнесэ:</txt>
<trEng></trEng></sent></p>
<p><sent><txt>― Максодо кши сускомо Христа ради.</txt>
<trEng></trEng></sent></p>
<p><sent><txt>Путынзе кеднензэ палкинензэ пес.</txt>
<trEng></trEng></sent>
<sent><txt>Улонзо нежедизе кедь лапанзо лангс.</txt>
<trEng></trEng></sent>
<sent><txt>Кармась учомо.</txt>
<trEng></trEng></sent></p>
<p><sent><txt>Кудазорось арсезевсь, кода бу сон, Агап, кортаволь вана те нищеенть марто ней, бути улевель, меремс, Латкай Навонь кондямо сюпав ды кевкстизе атиненть:</txt>
<trEng></trEng></sent></p>
<p><sent><txt>― Мезе теть, атя, максомс?</txt>
<trEng></trEng></sent></p>
<p><sent><txt>― Мон уш меринь мезе ― кши сускомо.</txt>
<trEng></trEng></sent></p>
<p><sent><txt>― Паряк, пидезь алнэ?</txt>
<trEng></trEng></sent></p>
<p><sent><txt>― Сеяк аволь берянь улевель бу...</txt>
<trEng></trEng></sent></p>
<p><sent><txt>― Петак максомс, пелян мельсапаро сайтянзат.</txt>
<trEng></trEng></sent></p>
<p><sent><txt>― Мекс? А кежиявтан.</txt>
<trEng></trEng></sent>
<sent><txt>Улезэяк милостеть.</txt>
<trEng></trEng></sent></p>
<p><sent><txt>Агап таргизе ды калавтнизе кисетэнзэ.</txt>
<trEng></trEng></sent>
<sent><txt>Варштась тозонь.</txt>
<trEng></trEng></sent></p>
<p><sent><txt>― Мелкойть а неявить, а гривенник максомс ― монстень досадна.</txt>
<trEng></trEng></sent>
<sent><txt>Мезе жо, бодяй, венстемс теть? Ламбамо сюкоро?</txt>
<trEng></trEng></sent></p>
<p><sent><txt>― Седеяк а отказан.</txt>
<trEng></trEng></sent></p>
<p><sent><txt>Агап степеннойстэ ютась каштом икелев, нама, стяко, згилямонь кис ансяк.</txt>
<trEng></trEng></sent>
<sent><txt>Тосто кармась моткодеме:</txt>
<trEng></trEng></sent></p>
<p><sent><txt>― Трескизь эйкакштне.</txt>
<trEng></trEng></sent>
<sent><txt>Вейкеяк эзь лиядо.</txt>
<trEng></trEng></sent>
<sent><txt>Хунтшка сывельне теть адя максан, ― мерсь кудыкелев лисемстэ.</txt>
<trEng></trEng></sent>
<sent><txt>― Псакат, каня, сэвизь ― а неяви веринзяськак.</txt>
<trEng></trEng></sent>
<sent><txt>Вана нартемксэнь тенсть эно бути саят...</txt>
<trEng></trEng></sent></p>
<p><sent><txt>― Идемевснень маштовозо тона чисэ парямстот.</txt>
<trEng></trEng></sent>
<sent><txt>Кирдть мельсэть: ки пек сюпавкс вечки прянзо невтеме, сень арасьчись эрси допрок певтеме.</txt>
<trEng></trEng></sent></p>
<p><sent><txt>― Бог даст.</txt>
<trEng></trEng></sent></p>
<p><sent><txt>Атясь моткодемстэ сакалнэнзэ тресязь лиссь ушов.</txt>
<trEng></trEng></sent>
<sent><txt>Агап арсесь: « Кода ещё сюпалгадан.</txt>
<trEng></trEng></sent>
<sent><txt>Урьвакстангак Танюша лангс, цёран улить кото.</txt>
<trEng></trEng></sent>
<sent><txt>Мода получай сисем душс.</txt>
<trEng></trEng></sent>
<sent><txt>Ним од ули.</txt>
<trEng></trEng></sent>
<sent><txt>Шумбра ды мазыяк, ансяк вайгелезэ, келя, ревень.</txt>
<trEng></trEng></sent>
<sent><txt>Монь мельс теяк тукшны: нолтнемензэ карми седе чуросто».</txt>
<trEng></trEng></sent></p>
<p><sent><txt>Сон истя кувать кортнесь эстензэ.</txt>
<trEng></trEng></sent>
<sent><txt>Мейле слухтомокс муцясь моро, конань лемезэ « Хуторок».</txt>
<trEng></trEng></sent>
<sent><txt>Ульцясто састь эйкакштне.</txt>
<trEng></trEng></sent>
<sent><txt>Зярс Агап обедавтынзе, шкась таргавсь талайс.</txt>
<trEng></trEng></sent>
<sent><txt>Паксяпестэ велявтсь Лемдяй Анка, совась кучицянстэнь цянстэнь ёвтнеме, мезть кортасть икельсь якамонзо коряс Нужат.</txt>
<trEng></trEng></sent></p>
<page>((KutoA1976-0173))</page>
<p><sent><txt>― Макссызь, ― ве валсо мерсь Исайнизэ.</txt>
<trEng></trEng></sent>
<sent><txt>― Наряжак ванькскестэ ды чийнек тонсь тенcт...</txt>
<trEng></trEng></sent></p>
<p><sent><txt>― Ярь, якамот кисэ покш пасиба.</txt>
<trEng></trEng></sent></p></chap>
<chap><chapNo>5</chapNo>
<p><sent><txt>Нужатнень дивавтызь Лемдяй Анкань валтнэ, ды, ансяк тусь авась, Плато кармась тейтерензэ кевкстнеме:</txt>
<trEng></trEng></sent></p>
<p><sent><txt>― Таня, тон марить, мезде лавгась Анка патят?</txt>
<trEng></trEng></sent></p>
<p><sent><txt>― Маринь, ансяк Остань Агапонь мон эзия некшнеяк вестькак.</txt>
<trEng></trEng></sent></p>
<p><sent><txt>― Превей алясь.</txt>
<trEng></trEng></sent>
<sent><txt>Монь мельс тукшномо уш кармась...</txt>
<trEng></trEng></sent></p>
<p><sent><txt>Озасть обедамо.</txt>
<trEng></trEng></sent>
<sent><txt>Валске печксть ваз ды ней ярсасть селянкадо.</txt>
<trEng></trEng></sent>
<sent><txt>Сывелень кундамстонть Андё кармась пенченть ваканс пансеме пек седе бойкасто ды Матря валвелявкссо сялгавтызе:</txt>
<trEng></trEng></sent></p>
<p><sent><txt>― Тон, Андёкай, некак, вирев ардтнят лиятнеде сеетьстэ.</txt>
<trEng></trEng></sent>
<sent><txt>Ков истя капшамс теть?</txt>
<trEng></trEng></sent></p>
<p><sent><txt>Кшись эзь сато, ды Матря ливтсь каштыкельде цела.</txt>
<trEng></trEng></sent>
<sent><txt>Максызе Платонень, тона велявтызе-чаравтызе рошксенть, аламодо куловов алце кувостонть каракстась уголия покольнеть.</txt>
<trEng></trEng></sent>
<sent><txt>Мейле пееленть пшти лёзасо черькстась цела кшинть мазый бокас крест.</txt>
<trEng></trEng></sent>
<sent><txt>Андё смеясь кевкстемензэ:</txt>
<trEng></trEng></sent></p>
<p><sent><txt>― Те мекс истя эрявсь теемс?</txt>
<trEng></trEng></sent></p>
<p><sent><txt>― Рошксенть прянзо муия.</txt>
<trEng></trEng></sent></p>
<p><sent><txt>Уцорсо совась неть валтнэнь лангс Остань Агап.</txt>
<trEng></trEng></sent>
<sent><txt>Шубанзо ланга оршазь нурькине суманть, сынст ланга жо тулуп, сень ланга чеменев буто чапан.</txt>
<trEng></trEng></sent>
<sent><txt>Инженть пильгсэ якстерестэ сёрмадозь ашо лембе кемть, прясонзо пиле марто шапкась котикень ды секс кантницязо неявсь цють раужкадозь ланго капота прякс: пек уш ламольть одежанзо.</txt>
<trEng></trEng></sent>
<sent><txt>Шапканть каямсто кедезэ эзь кепедеве, савтовсь тензэ прянть комавтомс.</txt>
<trEng></trEng></sent>
<sent><txt>Чекамсто-покамстояк нилень кирда ожась эзь мендяво, ды гостесь крёстызе коштонть.</txt>
<trEng></trEng></sent></p>
<p><sent><txt>― Паз максозо тыненк шумбрачи.</txt>
<trEng></trEng></sent>
<sent><txt>Кши ды сал!</txt>
<trEng></trEng></sent></p>
<p><sent><txt>― Яла мерить, паронь арсиця совсекшни ярсамо шкасто, ― отвечась Плато.</txt>
<trEng></trEng></sent>
<sent><txt>― Поди! Кайсек, Агап Тарасыч.</txt>
<trEng></trEng></sent>
<sent><txt>Сак озак минек марто обедамо.</txt>
<trEng></trEng></sent></p>
<page>((KutoA1976-0174))</page>
<p><sent><txt>― Пасиба.</txt>
<trEng></trEng></sent>
<sent><txt>Мон ансяк столь экшстэ.</txt>
<trEng></trEng></sent></p>
<p><sent><txt>― Куля, пособак инжентень.</txt>
<trEng></trEng></sent>
<sent><txt>Мезть автнят кургонть? Яла кармавтомат учнят.</txt>
<trEng></trEng></sent>
<sent><txt>Вишкинят, нать...</txt>
<trEng></trEng></sent></p>
<p><sent><txt>Куля кундась Агапонь ожас.</txt>
<trEng></trEng></sent>
<sent><txt>Васня чапаннэк луводсь апак учо гостенть лангсто тулупось, мейле уш седе шождынестэ каявсть шуба марто сумантне.</txt>
<trEng></trEng></sent></p>
<p><sent><txt>― Мон истя пачкодинь лишменек-прянек тыненк.</txt>
<trEng></trEng></sent></p>
<p><sent><txt>― Азё, Хома, нолдык Агап Тарасычень алашанть, Коромгак тензэ каяк.</txt>
<trEng></trEng></sent></p>
<p><sent><txt>Агап кармась тюжа устонзо ды сакалстонзо эень эрьгтнень менстнеме ды киякс куншкас ёртнеме.</txt>
<trEng></trEng></sent>
<sent><txt>Нужань яркась пулынензэ менчезь нерькстнесь неренть аванзо пекалов.</txt>
<trEng></trEng></sent>
<sent><txt>Ревесь сыргась таркастонзо ды кармась орешканзо певердеме.</txt>
<trEng></trEng></sent>
<sent><txt>Куля кундась уголс тенсемест.</txt>
<trEng></trEng></sent></p>
<p><sent><txt>― Ливтика тестэ ревенть, ― кармавтсь Плато.</txt>
<trEng></trEng></sent>
<sent><txt>― Озак, Агап Тарасыч, вана тей, монь ваксс.</txt>
<trEng></trEng></sent></p>
<p><sent><txt>Инжесь ютась азоронть малав, Озась эземс потолоконь матканть алов.</txt>
<trEng></trEng></sent>
<sent><txt>Кашт молемаст лоткавтоманть кисэ Плато пшкадсь:</txt>
<trEng></trEng></sent></p>
<p><sent><txt>― Ноцковтомкат улить?</txt>
<trEng></trEng></sent></p>
<p><sent><txt>― Арасть.</txt>
<trEng></trEng></sent>
<sent><txt>А тарган.</txt>
<trEng></trEng></sent></p>
<p><sent><txt>― Эзить ушолеяк или жо кадык?</txt>
<trEng></trEng></sent></p>
<p><sent><txt>― Ярмакт ютавтомс тень лангскак мелем арасель зярдояк.</txt>
<trEng></trEng></sent></p>
<p><sent><txt>Отвечамстонть Агап вансь мейгенерть лавсь вакссо Танянь лангс.</txt>
<trEng></trEng></sent></p>
<p><sent><txt>― Лемдяй Анка течи пачколесь тенк?</txt>
<trEng></trEng></sent></p>
<p><sent><txt>― Сакшнось.</txt>
<trEng></trEng></sent></p>
<p><sent><txt>― Мезтькак ёвтнесь?</txt>
<trEng></trEng></sent></p>
<p><sent><txt>― Пачтясь кой-кодамо кулят.</txt>
<trEng></trEng></sent></p>
<p><sent><txt>― Кода чарькодинк сынст, Платон Тюмохеич?</txt>
<trEng></trEng></sent></p>
<p><sent><txt>― Витьстэ меремс, монь мельс тюнихась тусь.</txt>
<trEng></trEng></sent>
<sent><txt>Алякс невтик эсь прят.</txt>
<trEng></trEng></sent></p>
<p><sent><txt>― Макссынк монь экшс Танюшань?</txt>
<trEng></trEng></sent></p>
<p><sent><txt>― Минь отвечатано теть ванды.</txt>
<trEng></trEng></sent>
<sent><txt>Течи кортамс ульнесь тенек те тевдень а зярдо.</txt>
<trEng></trEng></sent></p>
<p><sent><txt>― Вандысь аволь васоло.</txt>
<trEng></trEng></sent></p>
<p><sent><txt>― Тонь, Агап Тарасыч, эйкакштне ламо?</txt>
<trEng></trEng></sent></p>
<p><sent><txt>― Вете ды вейкест пес цёрынеть.</txt>
<trEng></trEng></sent></p>
<p><sent><txt>― Ну пазось, паряк, максы курок тонеть котоце.</txt>
<trEng></trEng></sent></p>
<p><sent><txt>― Кунсолы Таня ды мизолдозь арси сонзэ чиицядонть: « Прячерензэ, мерят, костямс поводезь левшть, нулныть.</txt>
<trEng></trEng></sent>
<page>((KutoA1976-0175))</page>
<sent><txt>Пек чопода тюжа сельмензэ ваныть пштистэ, прок чеменев уро петь пезныть.</txt>
<trEng></trEng></sent>
<sent><txt>Седеетькак сэредеме карми, зярдо варштазеват сынст эйс.</txt>
<trEng></trEng></sent>
<sent><txt>Кортамсто сонзэ прясь, мерят, покш узере, комси.</txt>
<trEng></trEng></sent>
<sent><txt>Валонзо чуросто, теке пеензэ пачк, педи ды секень вант пели: илязо ёвтаво лишной.</txt>
<trEng></trEng></sent>
<sent><txt>Варшты лангозот ― ойметькак соракады, пасиба ёвты ― тандадат, мизолгады ― нусмакадат.</txt>
<trEng></trEng></sent>
<sent><txt>Истямонтень а панжови седееть».</txt>
<trEng></trEng></sent></p>
<p><sent><txt>Агап кармась оршнеме.</txt>
<trEng></trEng></sent>
<sent><txt>Плато мерсь тензэ:</txt>
<trEng></trEng></sent></p>
<p><sent><txt>― Монгак мартот озан.</txt>
<trEng></trEng></sent>
<sent><txt>Эряви тень молеме Томарнэнь.</txt>
<trEng></trEng></sent></p>
<p><sent><txt>― Мезеньгак орожиявтомо?</txt>
<trEng></trEng></sent></p>
<p><sent><txt>― Лия тевем ули.</txt>
<trEng></trEng></sent></p>
<p><sent><txt>Кардазстонть лисемстэ нурдонть керш лапкась цяпадевсь орта палманентень ды Агап марто Плато тарскадевсть вейсэ.</txt>
<trEng></trEng></sent></p>
<p><sent><txt>Лемдяй Троша витниль ашко ды секс кудозо дёготьсэ вадневть кшна чиневель.</txt>
<trEng></trEng></sent></p>
<p><sent><txt>Здоровамодо мейле сеск эрзят а кевкстнить, мезть яки сыненст ломанесь ― истяня кежензэ сыть, мери, панят сонзэ.</txt>
<trEng></trEng></sent></p>
<p><sent><txt>Плато теде содыль ды сонсь ёвтась:</txt>
<trEng></trEng></sent></p>
<p><sent><txt>― Остань Агап, шабрат, арен роднякс-раськекс улеме тень.</txt>
<trEng></trEng></sent></p>
<p><sent><txt>― Маринь.</txt>
<trEng></trEng></sent></p>
<p><sent><txt>― Кодамо сон алюхась? Шабрадо парсте кияк а содасы ломаненть.</txt>
<trEng></trEng></sent></p>
<p><sent><txt>― Сон, буто кол варма кайсети масторганть яла ноцковтнезь ды кежейстэ.</txt>
<trEng></trEng></sent>
<sent><txt>Цёрынензэ вете ды вейкест пес пелить эйстэнзэ, теке толдо.</txt>
<trEng></trEng></sent>
<sent><txt>Ярсамсто кши сускомо конаст правты, вырновтсы сень столь экшстэ кедте ды чавсы.</txt>
<trEng></trEng></sent>
<sent><txt>Ревензэяк неемстэнзэ, прок верьгиздэ, пурнавнть куцяс.</txt>
<trEng></trEng></sent>
<sent><txt>Конаст козксты, кудазоронтень маряви се згилязь « Агап»  мерицякс.</txt>
<trEng></trEng></sent>
<sent><txt>Карми сень мельга чийнеме ды, бути сасасы, то кучкоресы.</txt>
<trEng></trEng></sent>
<sent><txt>Сон аволь ломаньгак.</txt>
<trEng></trEng></sent>
<sent><txt>Идемевсекс шачнось, ансяк атякшт морызь.</txt>
<trEng></trEng></sent>
<sent><txt>Иляк максо тензэ муцямс тейтереть.</txt>
<trEng></trEng></sent></p>
<p><sent><txt>― Монстеньгак маряви жаль, ансяк мезе теемс ― а содан.</txt>
<trEng></trEng></sent>
<sent><txt>Боярт кезэрь истятнэнь макснесть никс ламо эйкакш марто сыре довецнень.</txt>
<trEng></trEng></sent>
<sent><txt>Моненьгак истя теемс ― аволь бояран.</txt>
<trEng></trEng></sent></p>
<p><sent><txt>― Нама, Таняяк аволь мазыстэ тейсь лангсонк: аламодо срамидизь, натой моненьгак а ён маряви, ― тонсь содат, ― роднятано, да ведь эйкакшокс теть савтови, тоцязь пря.</txt>
<trEng></trEng></sent></p>
<page>((KutoA1976-0176))</page>
<p><sent><txt>― Киска левксэкс а ловсак ― тонсь пинекс лисят.</txt>
<trEng></trEng></sent>
<sent><txt>Вандыс арсян эно.</txt>
<trEng></trEng></sent></p>
<p><sent><txt>― Пазось максозо теть валдыне превть.</txt>
<trEng></trEng></sent></p></chap>
<chap><chapNo>6</chapNo>

<p><sent><txt>Нужат лемдизь эйкакшонть.</txt>
<trEng></trEng></sent></p>
<p><sent><txt>― Кода лемезэ? ― кевкстинзе церьковасто сыцятнень Матря.</txt>
<trEng></trEng></sent></p>
<p><sent><txt>― Додон, ― отвечась весемест кисэ Куля.</txt>
<trEng></trEng></sent></p>
<p><sent><txt>Кстинатнесэ морыцяяк муевкшнесь, ансяк вейке: каштом удало цирькун.</txt>
<trEng></trEng></sent></p>
<p><sent><txt>Танянь максызь Остань Агап экшс никс.</txt>
<trEng></trEng></sent>
<sent><txt>А максыксэлизь, ды содамось годявсь вельть назой: вадрякс прянзо невтнесь тенст недля.</txt>
<trEng></trEng></sent></p>
<p><sent><txt>Свадьбаськак ульнесь поминкань кондямо.</txt>
<trEng></trEng></sent>
<sent><txt>Одирьваськак эзь урне.</txt>
<trEng></trEng></sent>
<sent><txt>Свахаськак эзь морсе.</txt>
<trEng></trEng></sent>
<sent><txt>Вейке муевкшнесь морыця ды сеяк Отелянь пельспревей Мило.</txt>
<trEng></trEng></sent>
<sent><txt>Морамо сон ранкстась истямо човине ды пшти вайгельсэ, натой весе, кить ульнесть одирьванть ильтеме таркасо, пилест потомдызь и то марявсь тенст:</txt>
<trEng></trEng></sent></p>
<p><sent><txt>Тридцати двух лет мальчишка </txt>
<trEng></trEng></sent></p>
<p><sent><txt>Неженатой, холостой.</txt>
<trEng></trEng></sent></p>
<p><sent><txt>А сонсь невтни наряжазь Агап лангс.</txt>
<trEng></trEng></sent>
<sent><txt>Ломантне цють а весе пряст велявтнить кенкшенть ёнов, истя кекшнить, нать, мизолксост.</txt>
<trEng></trEng></sent></p>
<p><sent><txt>От задумол он женица,</txt>
<trEng></trEng></sent></p>
<p><sent><txt>Позволенья стал просить.</txt>
<trEng></trEng></sent></p>
<p><sent><txt>Урьвалятне се шкане кардаз ёндо калавтнить Нужань заборонть куншкасто звена.</txt>
<trEng></trEng></sent></p>
<p><sent><txt>― Те мезекс? ― кевкстизе Нужань Андё Валдай Митянь.</txt>
<trEng></trEng></sent></p>
<p><sent><txt>― Варясь?</txt>
<trEng></trEng></sent></p>
<p><sent><txt>― Ага.</txt>
<trEng></trEng></sent></p>
<p><sent><txt>― Курок эрявиксэзэ сы: тия патять ливтсызь.</txt>
<trEng></trEng></sent></p>
<p><sent><txt>― А мекс аволь ортава?</txt>
<trEng></trEng></sent></p>
<p><sent><txt>― Мереть лиякс нельзя: тейтерькс, келя, шачтась.</txt>
<trEng></trEng></sent>
<sent><txt>Нежезэ друк токи ды весе счастьянк саеви мартонзо.</txt>
<trEng></trEng></sent></p>
<p><sent><txt>Покш кенкшенть пекстнизь мейсэ понги ды нежелизь ушо ёндо.</txt>
<trEng></trEng></sent>
<sent><txt>Зярдо кудосто ливтизь одирьванть, озавтызь икельсе нурдс, кудатне велявтызь лишмест ортатнень ёнов ды фатясть, козонь сыненст анокстасть лисема тарка, мельсапаркстомсть, кармасть панжовтомо покш кенкшенть, а урьвалятне кундасть кудань лишметненьгак велявтнеме заборсо варянть ёнов.</txt>
<trEng></trEng></sent>
<page>((KutoA1976-0178))</page>
<sent><txt>Моткодемстэ ды мурнемстэ пачкодсть васня верьга вайгельсэ кройсемас, мейле уш тюремаскак.</txt>
<trEng></trEng></sent></p>
<p><sent><txt>Урьвалятне кудатненень эзть изняво ды савсь лисемс тенст ортанть вакска, текень кисэ чамдозь звенанть эзга.</txt>
<trEng></trEng></sent></p>
<p><sent><txt>Чопотема пелев неке жо кудатне промсть мейле горнойкс Нужанень ды таго васодевсть урьвалятнень марто, пекест кундазь раксесть апак сёп ёвтнемстэ, кинень ды кода сатотсь чияк тюремстэнть.</txt>
<trEng></trEng></sent></p>
<p><sent><txt>― Эх, кода тон монь уцордымик тюрянь нильнема ланга, ― пеняцясь Чувырькань Петраяк Томарнэнь.</txt>
<trEng></trEng></sent></p>
<p><sent><txt>― Ды тонгак парсте навимик седей пенчем алов.</txt>
<trEng></trEng></sent>
<sent><txt>Жалямон эзить карма, точёной голова.</txt>
<trEng></trEng></sent></p>
<p><sent><txt>― Монь, ― витькстась Исай, ― алце пей саласкем натой нейгак увны, кода цяпадимим Рамко.</txt>
<trEng></trEng></sent></p>
<p><sent><txt>― Монськак цють лексеван.</txt>
<trEng></trEng></sent>
<sent><txt>Аламодо копордатанояк, ютыть весе сэретьксэнек.</txt>
<trEng></trEng></sent></p>
<p><sent><txt>― Човорявкшность Кашт веленек, Од веленек, Сарнэк, ― мерсь Шитовонь Иван.</txt>
<trEng></trEng></sent>
<sent><txt>― Аватнеяк понавкшность.</txt>
<trEng></trEng></sent></p>
<p><sent><txt>― Мон роднясь, тоцязь прят, кавто ёндонь, да шабрась ― Агап тень жаль марявсь ливтемс прок пеень прамо варява...</txt>
<trEng></trEng></sent></p>
<p><sent><txt>― Коесь истямо ― мезеяк а теят, ― штадо прякасмо куншканзо вадяшкавтнезь мерсь Валдай Фадей.</txt>
<trEng></trEng></sent></p>
<p><sent><txt>Ламо цёрат неявсть пейдемань савтыця тешке мартокс.</txt>
<trEng></trEng></sent>
<sent><txt>Тень, буто сёксня празь лопа, румсь весе чамазо, тонань ласкскекс неяви румиця таргозьксэнть пачк сельмезэ, а Валдай Алдаень вина стопканть примамстонзояк а кепедеви лавтовга новолиця кедезэ.</txt>
<trEng></trEng></sent></p>
<p><sent><txt>Кежень кирдицят арасельть.</txt>
<trEng></trEng></sent>
<sent><txt>Пряс кузезь винась кутморявтынзе-палсевтинзе весень.</txt>
<trEng></trEng></sent></p>
<p><sent><txt>Ансяк пелевень атякшонь морамодо мейле тусть колмо велень аватне мирдест марто кутмордазь ды моразь.</txt>
<trEng></trEng></sent></p></chap>
<chap><chapNo>7</chapNo>

<p><sent><txt>Варламонь Онька, бути меленк ули
, мереде тензэ Пель-Анисим, габзордась
нинзэ алга панарсто стазь мешок – алдо пелезэ якстере,
верде жо ― сэнь.</txt>
<trEng></trEng></sent>
<sent><txt>Эцизе сень, мерят, верьгизэнь урозейсэ раздевть, нулав нурька суманензэ мештьс.</txt>
<trEng></trEng></sent>
<page>((KutoA1976-0178))</page>
<sent><txt>Одежась тюсонзо-понанзо коряс мольсь солдатонь риза шинель ёнов: Онькаяк служась ― арасьчинтень.</txt>
<trEng></trEng></sent></p>
<p><sent><txt>― Баславамак, Стёха, ― мерсь сон нинстэнь.</txt>
<trEng></trEng></sent></p>
<p><sent><txt>― Бути песчувтсо.</txt>
<trEng></trEng></sent></p>
<p><sent><txt>Цёрась тусь.</txt>
<trEng></trEng></sent>
<sent><txt>Ловось ульнесь потаня.</txt>
<trEng></trEng></sent>
<sent><txt>Кись кандозь.</txt>
<trEng></trEng></sent>
<sent><txt>Молемс а пек шождыне.</txt>
<trEng></trEng></sent>
<sent><txt>Веленть ушосто сасызе Кольгаень Онтай.</txt>
<trEng></trEng></sent></p>
<p><sent><txt>― Васов истя сыргить, Анисим Аверьяныч?</txt>
<trEng></trEng></sent></p>
<p><sent><txt>― Тов жо, ков и тон ― Латкайнень, ансяк, неяви, мешокот кавал ало, монь ― мешцэнь.</txt>
<trEng></trEng></sent></p>
<p><sent><txt>― Ах, оно кодамо тевесь: тонгак молят Наум Устимычнень истя жо, кода мои, заём вешеме...</txt>
<trEng></trEng></sent>
<sent><txt>Нейке, брат, мурдак.</txt>
<trEng></trEng></sent></p>
<p><sent><txt>― Тон мекс истя кармавтат монь?</txt>
<trEng></trEng></sent></p>
<p><sent><txt>― А ён ули молемс тензэ кавонек вейке тевень коряс.</txt>
<trEng></trEng></sent></p>
<p><sent><txt>― Ну, бути виздят, азё мурдак.</txt>
<trEng></trEng></sent></p>
<p><sent><txt>― А кунсолат, нарошноень ломанне ― Пель-Аниська, ну, сестэ чавтан.</txt>
<trEng></trEng></sent></p>
<p><sent><txt>― А токатьсамакак, цела Онтай.</txt>
<trEng></trEng></sent>
<sent><txt>Да, мон ломанесь, кода тон мерят, аволь алкуксонян, ансяк теинь, марить-эзить, кемгавтово цёра, вейке тейтерь ды весе живть, а тонь арасель вейкеяк эйкакшот.</txt>
<trEng></trEng></sent>
<sent><txt>Арсека теде судот кувалма, паряк мезеяк ськирятомо карми потсот, аволь нарошноень Онтай.</txt>
<trEng></trEng></sent>
<sent><txt>Витькстак: чарькодимик?</txt>
<trEng></trEng></sent></p>
<p><sent><txt>― Тонь моданть марто мон улевлинь алкуксонь бояр, тон якат мешокке марто сюпав ланга: пеле телес ансяк сатны кшить, назола...</txt>
<trEng></trEng></sent></p>
<p><sent><txt>― МодантькаК тенек миемс пелензэ савсь, остатканзо соксить-виднить яла шачк явозь...</txt>
<trEng></trEng></sent></p>
<p><sent><txt>― Мон меринь уш весть: мурдак.</txt>
<trEng></trEng></sent>
<sent><txt>― А кунсолосамак?</txt>
<trEng></trEng></sent></p>
<p><sent><txt>― Или згиля.</txt>
<trEng></trEng></sent></p>
<p><sent><txt>Латкаень овсе хуторонтень молемс Онтай нилексть «пивсызе»  Пель-Анисимень ― яла мурдавтсь мекев «нарошноень ломанненть».</txt>
<trEng></trEng></sent>
<sent><txt>Весть хропаизе чаво мешоксонзо, колмоксть «ичизе»  чувтонь молоткакс маштовиця мокшнасонзо.</txt>
<trEng></trEng></sent></p>
<p><sent><txt>Пачкодсть ― ков мольсть.</txt>
<trEng></trEng></sent></p>
<p><sent><txt>Латкаень мазый крыльця песэ чукизь ванькскестэ ловонть аволь ансяк карьстэст, пракстастосткак.</txt>
<trEng></trEng></sent></p>
<page>((KutoA1976-0179))</page>
<p><sent><txt>Марят, кода кискаст урны кардайсэ? ― кевкстизе ялганзо Пель-Анисим.</txt>
<trEng></trEng></sent>
<sent><txt>― Те сон мекс истя лырны?</txt>
<trEng></trEng></sent></p>
<p><sent><txt>― Тевезэ теке.</txt>
<trEng></trEng></sent>
<sent><txt>Сон аволь розень займамо сась ― азоронзо караули...</txt>
<trEng></trEng></sent></p>
<p><sent><txt>Кискась алкукс прок киньгак лайшесь.</txt>
<trEng></trEng></sent>
<sent><txt>Лужанясто.</txt>
<trEng></trEng></sent>
<sent><txt>Кувакасто.</txt>
<trEng></trEng></sent>
<sent><txt>Лотксесь ансяк сельмень конямс.</txt>
<trEng></trEng></sent></p>
<p><sent><txt>― Нать, арасть кудосо, ― мерсь Онька.</txt>
<trEng></trEng></sent></p>
<p><sent><txt>― Ды мекс эно крыльця кенкшест панжадо?</txt>
<trEng></trEng></sent></p>
<p><sent><txt>― Ну азе пильгезэнзэ сюконяк васня тон.</txt>
<trEng></trEng></sent>
<sent><txt>Мешамо теть а карман.</txt>
<trEng></trEng></sent></p>
<p><sent><txt>― Ярь, адя, браткем, вейсэ.</txt>
<trEng></trEng></sent>
<sent><txt>Мекс-бути пелема саимим.</txt>
<trEng></trEng></sent>
<sent><txt>Те кискась алкукс, маряви тень, а парс урны.</txt>
<trEng></trEng></sent></p>
<p><sent><txt>― Монгак пелян.</txt>
<trEng></trEng></sent></p>
<p><sent><txt>Вейсэ совасть Латкаень удалсе кудонтень ды потавсть неезденть: кенкш поровтонть малас, киякс куншкас празь аштесь Лася, коник эзементь лангсо мадезель низэ.</txt>
<trEng></trEng></sent>
<sent><txt>Варка, столь экшсэ, мерят, иредезь, улонзо кедензэ лангс нежедезь, ваннось позаня сельмсэнзэ Наво атя ды каштыкельксэс кенкшенть косякс кутьмерензэ токавтозь, но прянзо чиртезь, озадо чувтомсь Тася баба, кудонь азоравась.</txt>
<trEng></trEng></sent>
<sent><txt>Одтнэ кавонест комадо кулость.</txt>
<trEng></trEng></sent></p>
<p><sent><txt>― Адя тестэ мекев, Онтай, ды седе курок, ― тошкстазевсь Онькине.</txt>
<trEng></trEng></sent></p>
<p><sent><txt>Лиссть кавонест кустембряс.</txt>
<trEng></trEng></sent>
<sent><txt>Кармасть кортамо, прок салыцят, кавто ёнов вантнезь ды варьгасост кургост кекшнезь.</txt>
<trEng></trEng></sent></p>
<p><sent><txt>― Вейкест пес кулость ниленест, ― мерсь Онтай.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Те вана тамаша.</txt>
<trEng></trEng></sent>
<sent><txt>Рузкс меремс ― история, ― отвечась Пель-Анисим.</txt>
<trEng></trEng></sent></p>
<p><sent><txt>― Нать угуриясть.</txt>
<trEng></trEng></sent></p>
<p><sent><txt>― Аволь, ― а кемемга чаравтызе прянзо Онька.</txt>
<trEng></trEng></sent>
<sent><txt>― Угарс иредезесь киякс ёжос а кулы зярдояк.</txt>
<trEng></trEng></sent></p>
<p><sent><txt>― Меремс, лихой ломанть маштнизь, верень ве петнявкскак перькаст а неяви.</txt>
<trEng></trEng></sent></p>
<p><sent><txt>― Паряк, морявсть...</txt>
<trEng></trEng></sent></p>
<p><sent><txt>Кискань урноманть пачк маластост марявсь «тпру»  мериця ды Латкаень ортанть лангс лоткась карей айгор.</txt>
<trEng></trEng></sent>
<sent><txt>Сон ульнесь кнльдезь мазый нурдс, конастонть валксь покш кошель марто Марк Наумович.</txt>
<trEng></trEng></sent>
<sent><txt>Мельганзо стясть Ненько марто Неся.</txt>
<trEng></trEng></sent>
<sent><txt>Роботникест кирнявтсь нурдонь эземненть лангсто ды кундась ве кедьсэнзэ ортанть панжомо, омбоцесэнть лишменть кардайс ветямо.</txt>
<trEng></trEng></sent></p>
<page>((KutoA1976-0180))</page>
<p><sent><txt>― Косто тынь истя сыде? ― ютамо кист лангсто явомсто ды варакань пизэнь кондямо шапканзо кавто кедьсэнзэ саемстэ кевкстинзе Онтай.</txt>
<trEng></trEng></sent></p>
<p><sent><txt>― Базарсто, ― отвечась Марка.</txt>
<trEng></trEng></sent>
<sent><txt>― Тынсь мезть минек эрямо таркава якатадо?</txt>
<trEng></trEng></sent></p>
<p><sent><txt>― Да тынк степенствантень, ― отвечась тожо прянзо штавтомсто ды карксамонзо витьс сюконямстонзо Пель-Аниськаяк.</txt>
<trEng></trEng></sent>
<sent><txt>― Миненек вейте-вейте пондо бу заем рознеть...</txt>
<trEng></trEng></sent></p>
<p><sent><txt>― Монень, аля, кавто.</txt>
<trEng></trEng></sent></p>
<p><sent><txt>― Ды мекс эно судонк нолдынк? Паряк, тетям отказась тенк?</txt>
<trEng></trEng></sent></p>
<p><sent><txt>― Эзинек совсеяк тензэ зярс-мейс.</txt>
<trEng></trEng></sent>
<sent><txt>А смеямось тенек меши, ― нурька пильгензэ полавтнезь ды пек чуро сакалнэнзэ вишка кеднесэнзэ вадяшкавтнезь манчесь Онька.</txt>
<trEng></trEng></sent></p>
<p><sent><txt>― Сестэ кавоненк уш эскеледе монь мельга.</txt>
<trEng></trEng></sent>
<sent><txt>Паряк, валнэяк эщо каямс кисэнк эряви...</txt>
<trEng></trEng></sent></p>
<p><sent><txt>― Ка-ра-ууу-ул! ― ранкстась Ненько удалсь кудостонть.</txt>
<trEng></trEng></sent></p>
<p><sent><txt>Нестер мезде-бути пек тандадомсто сельмензэ тетькезь, буто коймсэ ёртовсь тосто жо кустембрянтень, ды кундызе мездеяк а содыця тетянзо гарузонь кушакто.</txt>
<trEng></trEng></sent>
<sent><txt>Весе вийсэнзэ кармась ускомонзо кудов.</txt>
<trEng></trEng></sent></p>
<p><sent><txt>― Адя ванык, мезе тосо теевсь минек арайстэнть.</txt>
<trEng></trEng></sent>
<sent><txt>Ужи-исть!</txt>
<trEng></trEng></sent></p>
<p><sent><txt>Марка мельга совасть Латкайнень Онтай марто Пель-Анисим.</txt>
<trEng></trEng></sent></p>
<p><sent><txt>― Господи! ― меревсь Марка ды теке ульнесь меельсе валозо: седе, мезе цёрась редясь кудос каявомстонть, кундатотсь пайстомонть келезэ ды лоткась кортамодо.</txt>
<trEng></trEng></sent></p>
<p><sent><txt>Сень кис китордозевсь витевемстэ кепсетиця седеезэ.</txt>
<trEng></trEng></sent></p>
<p><sent><txt>Ненько кучизе Пель-Анисимень родняст-раськест ланга ёвтнеме, а Кольгай Онтаень кадызе роботникест туртов лездамо.</txt>
<trEng></trEng></sent></p>
<p><sent><txt>Марка сайсь аволь покш конёв пангс марто карандаш, сёрмадсь мезе тензэ эряви, а Неся ловнызе сень аванстэнь:</txt>
<trEng></trEng></sent></p>
<p><sent><txt>― « Васня Зарецкойстэ комиссия тердеде.</txt>
<trEng></trEng></sent>
<sent><txt>Становоенть самс илинк токше уловтнень.</txt>
<trEng></trEng></sent>
<sent><txt>Учинк, мезе сон мери».</txt>
<trEng></trEng></sent></p>
<p><sent><txt>Ненько вишкезем лангсто мусь кеменьшка ламбамо сюкорот.</txt>
<trEng></trEng></sent>
<sent><txt>Вейкенть, неявсь, пелешканзо сэвизе псакаст.</txt>
<trEng></trEng></sent>
<page>((KutoA1976-0181))</page>
<sent><txt>Авась кармась вешнемензэ.</txt>
<trEng></trEng></sent>
<sent><txt>Нериксылизе те сюкоро пельксэнтень блудямо вечкицянть нерензэ.</txt>
<trEng></trEng></sent>
<sent><txt>Ашо пуло пене раужо псаканть муизе каштом алдо Нестер ды таргизе коцькерьгансо.</txt>
<trEng></trEng></sent>
<sent><txt>Сюкоронть вишкеземстэ сэвицясь наказамс эзь маштово: сон мышьякто куломадо мейле уш умок чувтомсь.</txt>
<trEng></trEng></sent></p>
<p><sent><txt>Апак перьгавто стувтозь лишмесэст Неся сыргась мекев Зарецкоев истямо покш тамашадонть Полтарапалкиннэнь ёвтнеме.</txt>
<trEng></trEng></sent>
<sent><txt>Ненько макссь мартонзо ламбамо сюкоро ды кармавтсь:</txt>
<trEng></trEng></sent></p>
<p><sent><txt>― Макссак тосо начальствантень ванномс.</txt>
<trEng></trEng></sent>
<sent><txt>Мерят, истямосо морявсть весе минек арайстэнек кулозтне.</txt>
<trEng></trEng></sent>
<sent><txt>Ванок тонсь иляк сэве, цёрам: бабат сюкоронь ичемстэ каясь почтнэс содань таркас мышьяк...</txt>
<trEng></trEng></sent></p>
<p><sent><txt>― Тон яла монь ловат эйкакшкекс, а уш монь иень, авай, ламо а ламо, но кемготово.</txt>
<trEng></trEng></sent></p>
<p><sent><txt>Ненько витькстась Марканень, мейсэ вейкест пес морявсть кулозтне ды невтинзе тензэ ламбамо сюкоротнень.</txt>
<trEng></trEng></sent>
<sent><txt>Мирдезэ цопадсь вейке ды кармась кургозонзо венстемензэ.</txt>
<trEng></trEng></sent>
<sent><txt>Марканись пижакадсь тандадозь ды сеске жо кундась нельгемензэ.</txt>
<trEng></trEng></sent>
<sent><txt>Тердинзе сонстензэ лездамо роботникенть марто Кольгаень Онтаеньгак.</txt>
<trEng></trEng></sent>
<sent><txt>Сюкорось Маркань кедьстэ нельгевсь ансяк вийсэ.</txt>
<trEng></trEng></sent>
<sent><txt>Марка озась коник пес, кекшизе васоньгоморсо вельть нусманя чаманзо ды кармась урномо кискаст ладсо.</txt>
<trEng></trEng></sent></p>
<p><sent><txt>Сась комиссиясь.</txt>
<trEng></trEng></sent>
<sent><txt>Полтарапалкин ускизе мартонзо ламбамо сюкоронть, конастонть экспертиз мусть мышьяк.</txt>
<trEng></trEng></sent></p>
<p><sent><txt>Сёрмадсть эрявикс конёв ды мереть калмамодост.</txt>
<trEng></trEng></sent></p>
<p><sent><txt>Котьмамстост Марка саизе атянть каркс алдо ярмак марто сейфень вельть валдо ключенть, таргась сядо целковоень вете бумажкат, мольсь комиссиянь члентнэнь одежаст малас, путсь эрьванть потсо или ушосо зепс ве «катенька»  ды туемазост крыльця песэ шапкавтомо сюконякшнось мельгаст карксамс, а мейле саинзе мартонзо Кольгай Онтаень ды Вармал Онькинень ды нолдась тенст апак онкста, кинень зняро кандовить, розь почт.</txt>
<trEng></trEng></sent></p>
<p><sent><txt>Кискась урномадонть эзь лотксе.</txt>
<trEng></trEng></sent></p>
<p><sent><txt>Зярдо пурнавсть уш уловтне сынст меельсе кист ютамо, кудо потмось, калмо прок, сэтьмемсь.</txt>
<trEng></trEng></sent></p>
<p><sent><txt>Мейле совась Порфишка, понамарь, ды тетькизе псалтырензэ.</txt>
<trEng></trEng></sent>
<sent><txt>Чекась-покась.</txt>
<trEng></trEng></sent>
<sent><txt>Кармась ловномо.</txt>
<trEng></trEng></sent></p>
<page>((KutoA1976-0182))</page>
<p><sent><txt>Ниле савантнэ ламбавтозельть ниле уловтнэнь ланга, конат неявсть ниле лов губорьксэкс.</txt>
<trEng></trEng></sent>
<sent><txt>Целковоень питнесэ эрьвась, ниле свечатне паломсто, теке сельведень валомсто, неявсть верьгизэнь сельмекс.</txt>
<trEng></trEng></sent></p>
<p><sent><txt>Кулозтнень ваномо вензэ лангс пурнавсть эрьванть ялганзо ды кирдажонзо.</txt>
<trEng></trEng></sent>
<sent><txt>Кортасть ансяк пилестэ пилес тошксезь.</txt>
<trEng></trEng></sent>
<sent><txt>Нама, пельсть ловныцянтень мешамодо ды, паряк, уловтнедеяк: а друк марить, ки мезть ёвты.</txt>
<trEng></trEng></sent></p>
<p><sent><txt>Кискась урнось пачк ве.</txt>
<trEng></trEng></sent></p>
<p><sent><txt>Валске тейтерензэ калмамо сась пайстомо Ласянинть, Варкань, родной авазо, Отелянь Маво баба, ды лайшемадо мейле мерсь:</txt>
<trEng></trEng></sent></p>
<p><sent><txt>― Простямонь мель, остатка вал ёвтан, Варка, вейкине ды мазыдеяк мазый эйкакшкем.</txt>
<trEng></trEng></sent>
<sent><txt>Зярдо стят пазонть валдо сельме икелев, апак визде вешть монень, родной авате, наказания истямо, штобу муцявомон лангс ваномсто, сонсь адонь кирдись шержеяволь ансяк сельмензэ конямс.</txt>
<trEng></trEng></sent>
<sent><txt>Мон, левкскем, истя сэвитинь одсто-пижестэ.</txt>
<trEng></trEng></sent>
<sent><txt>Сюпав мирденень вийсэ тонь максытинь, алкуксонь вечкемадот явитинь.</txt>
<trEng></trEng></sent>
<sent><txt>Жадничинь, эйдинем, ды допрок ёмавтыя пингеть, ванькс ойминеть рудайс нерия, секс авакс илямак лово монь.</txt>
<trEng></trEng></sent>
<sent><txt>Адонть лакиця потмаксов ёртовтомак, пиже тякай...</txt>
<trEng></trEng></sent></p>
<p><sent><txt>Ненько потомдызе бабанть кургонзо кедь куншкасонзо ды, гуй буто, тошкстась тензэ:</txt>
<trEng></trEng></sent></p>
<p><sent><txt>― Адя, Маво патяй, листяно кудыкелев: эряви кортнемс тенек салава.</txt>
<trEng></trEng></sent></p>
<p><sent><txt>Лиссть пельсчоподас, кува велясь-чарась свежа коштось, мерят, вешнесь, козо кекшемс коське нартемксэнь чиненть марто, конась марявсь анокстазь тенстьнестэ.</txt>
<trEng></trEng></sent></p>
<p><sent><txt>― Чамдыка, ― Ненько мери, ― седееть, паряк, Варка теть пеняцякшнось, примеркс, монь лангс?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Кулдордыця голубка сон ульнесь...</txt>
<trEng></trEng></sent>
<sent><txt>Витькстака тонсь монень: мезекс рамсинк мышьяконть? Мон ламоксть кедьсэнк ульнинь ― вестькак эзинь редякшно тынк пизэстэ тюжа таракан.</txt>
<trEng></trEng></sent></p>
<p><sent><txt>― Минь моринекак ансяк раужот.</txt>
<trEng></trEng></sent></p>
<p><sent><txt>― Ашояк сынст юткс вейке тондавсь.</txt>
<trEng></trEng></sent></p>
<p><sent><txt>― Кувать кортамс тонь марто монень а зярдо.</txt>
<trEng></trEng></sent>
<sent><txt>Мезде кармат пиштевтеме ― миненек пшкадть.</txt>
<trEng></trEng></sent></p>
<p><sent><txt>― Моньгак морявлимизь? Бути сырган мешок марто пурнамо, зярдояк тыненк а токан, зверть.</txt>
<trEng></trEng></sent>
<sent><txt>Лепеядо Варка тейтерень верьс.</txt>
<trEng></trEng></sent></p>
<page>((KutoA1976-0183))</page>
<p><sent><txt>Латкаень покш ды вельть вадря кудостонть мельцек ливтсть ниленст раужо кандолазт.</txt>
<trEng></trEng></sent>
<sent><txt>Кудазоронть келес панжадо чопода, но ашо парсо буто лексиця кенкш кургонтень эцемстэ те вельть покш хороминанть керш шочкозо сяток мерсь, вить кандозо сырк-сарк тейсь.</txt>
<trEng></trEng></sent>
<sent><txt>Паряк, те неявсь-марявсь ансяк Марканень?</txt>
<trEng></trEng></sent></p>
<p><sent><txt>Ульцянть кувалма сыргамстост весемеде икеле тусь вейксэ иесэ мазыдеяк мазый тейтерне ― Мазылькань Лебонь васень эйкакшось ― Клава.</txt>
<trEng></trEng></sent>
<sent><txt>Кандсь кедензэ песэ раужо сараз, а весемеде мейле лыстадсь вазошка тюжа кискась.</txt>
<trEng></trEng></sent></p>
<p><sent><txt>« Ну, бути эрьва сюпавонть песь истямоль, ― арсезевсь Марка церьковастонть кавто кавалкстонзо кундазь ливтемстэнзэ, ― сестэ мезекс монень эрявсь истя теемс?»</txt>
<trEng></trEng></sent></p>
<p><sent><txt>Уш калмо лангсо, зярдо Наво атянь уловонзо марто кандолазтнэнь путызь кавто табуретка лангс, кискась каявсь азоронстэнь ды палызе кедьс.</txt>
<trEng></trEng></sent></p>
<p><sent><txt>Ниле калмотнень валямс кельместь весе, витьстэ меремс, радовасть натой, зярдо те весе церемониясь прядовсь хоть окойники ды вейксэ лишмесэ сыргасть Латкаень хуторов обедамо.</txt>
<trEng></trEng></sent></p>
<p><sent><txt>Кадовсь калмазь азоронзо ваномо ды, паряк, лисеманзо учомо ансяк Верной.</txt>
<trEng></trEng></sent></p>
<p><sent><txt>Ды сеньгак мейле сэвизь верьгизт.</txt>
<trEng></trEng></sent></p>
<p><sent><txt>Азорокс кадовомадонзо мейле сеске Марка тусь кудосто лишмесэ ды вете чить арасель.</txt>
<trEng></trEng></sent>
<sent><txt>Ков якась ― содамс ансяк сонстензэ.</txt>
<trEng></trEng></sent>
<sent><txt>Гирят усксь.</txt>
<trEng></trEng></sent>
<sent><txt>Кавонст.</txt>
<trEng></trEng></sent>
<sent><txt>Веенстнэнь роботникензэ кедьстэ кантневтинзе микшнемань утомс, омбонстнэнь ― рамсемань, ды яволявтсь Нал веленть келес, рузонь ды эрзянь велетневаяк: прими аволь ансяк сюро ― лияназ видьметькак.</txt>
<trEng></trEng></sent>
<sent><txt>Тевезэ тусь ёнсто.</txt>
<trEng></trEng></sent>
<sent><txt>Ускить тензэ, примеркс, колмо-ниле кудонь лён видьметь, кельтеме Марка невти тенст пазаванзо ёнов ды лепштясы мештезэнзэ секе жо кеденть.</txt>
<trEng></trEng></sent>
<sent><txt>Кевкстьсызь Неньконь:</txt>
<trEng></trEng></sent></p>
<p><sent><txt>― Истя сон мезе мерсь?</txt>
<trEng></trEng></sent></p>
<p><sent><txt>― Азёдо паз лем марто, келя, тынсь онкстынк, мейле садо монень ярмаконь кис.</txt>
<trEng></trEng></sent></p>
<p><sent><txt>― Те кода истя минсь? Манямодонзо, нать, а пели?</txt>
<trEng></trEng></sent></p>
<p><sent><txt>― Совестенк а сы манямс убохоенть.</txt>
<trEng></trEng></sent>
<sent><txt>Кеми лангозонк.</txt>
<trEng></trEng></sent>
<sent><txt>Надо вана ключ.</txt>
<trEng></trEng></sent>
<sent><txt>Утомонтькак азёдо тынсь панжинк паз марто.</txt>
<trEng></trEng></sent></p>
<page>((KutoA1976-0184))</page>
<p><sent><txt>― Ну, бути истя, сестэ уш, нама...</txt>
<trEng></trEng></sent>
<sent><txt>Ды туить утомс кудазортомонть.</txt>
<trEng></trEng></sent></p>
<p><sent><txt>― Я, цёрат, монь вете хунт а сатыть кудосонь онкстамонть коряс эрьва пондстонть.</txt>
<trEng></trEng></sent></p>
<p><sent><txt>― Ну безменеть эрьхереень.</txt>
<trEng></trEng></sent></p>
<p><sent><txt>― Вансынек тонсеть кодамо.</txt>
<trEng></trEng></sent>
<sent><txt>Весемень а сатыть пондос вете фунтт.</txt>
<trEng></trEng></sent></p>
<p><sent><txt>Кувать вантнить Латкаень утомсо гирятнень.</txt>
<trEng></trEng></sent>
<sent><txt>Мезеяк а мерят ― одт.</txt>
<trEng></trEng></sent>
<sent><txt>Потмакссосткак педявтозь мезеяк арась.</txt>
<trEng></trEng></sent>
<sent><txt>Молить кудос немоентень, расчет получить ды туить.</txt>
<trEng></trEng></sent>
<sent><txt>Мейле тонадсть истяк.</txt>
<trEng></trEng></sent>
<sent><txt>Почтонь рамамстояк Латкаень утомсто саезь эрьва пондось кудосонь безменсэ онкстамсто вете фунтто мик седе шождыне.</txt>
<trEng></trEng></sent>
<sent><txt>Се утомсонтькак од гирят.</txt>
<trEng></trEng></sent>
<sent><txt>Онкстыяк эрьвась таго теке жо сонсь, кода Ненько мери: « Паз марто».</txt>
<trEng></trEng></sent></p>
<p><sent><txt>― Кельтеме Марка истя кармавтызе сонсензэ лангс роботамо мик вере пазонтькак.</txt>
<trEng></trEng></sent></p></chap>
<chap><chapNo>8</chapNo>
<p><sent><txt>Сюмордсь чирькенть ало баягинесь, лайшесть мазый нурдонть полозатне ды, теке судонь пачк, нернесть уське палмантне Лидия Петровнанень.</txt>
<trEng></trEng></sent>
<sent><txt>Зярдо сасави тенст ки-кочом, Харитон валги нурдонть кирдеме.</txt>
<trEng></trEng></sent>
<sent><txt>Ютави сявореме таркась ― мекев озы цёрась.</txt>
<trEng></trEng></sent>
<sent><txt>Кевкстни врачонть:</txt>
<trEng></trEng></sent></p>
<p><sent><txt>― Паряк, ёвтнемс теть од боярдонть, Лидия Петровна? Тон мейле васенседе несак.</txt>
<trEng></trEng></sent></p>
<p><sent><txt>― Евтнек.</txt>
<trEng></trEng></sent></p>
<p><sent><txt>― Лангс ваномс Митрофан Адамычесь алкине ды а мазый, прок рогавтомо шайтян, да мелявксось улевельгак теке, можна бу ваномс мелензэ ды кирдеме коронзо.</txt>
<trEng></trEng></sent>
<sent><txt>Се бедась: а ломань ды киньгак ломанькс а лови.</txt>
<trEng></trEng></sent>
<sent><txt>Седеензэ таркас кантни кев или кельме мода ватракш...</txt>
<trEng></trEng></sent></p>
<p><sent><txt>― Кевень кудонть витнемензэ бажи?</txt>
<trEng></trEng></sent></p>
<p><sent><txt>― Висяга веленть вакссо виренть малас теевтсь тумонь од, ансяк аволь весе покойтнесэ уштни телень якшамо чистэяк...</txt>
<trEng></trEng></sent>
<sent><txt>Таркась тосо мазый.</txt>
<trEng></trEng></sent>
<sent><txt>Кар графонь икелень экономиясонть эри Валидов, Пановонть управляющеезэ.</txt>
<trEng></trEng></sent>
<sent><txt>Сеяк тикшесь паро.</txt>
<trEng></trEng></sent>
<sent><txt>Любимыч, парконть кол ваныцязо, тувако жо яки шапкавтомо тельняяк ― содат мекс?</txt>
<trEng></trEng></sent></p>
<p><sent><txt>― Нать, уш пек шумбра.</txt>
<trEng></trEng></sent></p>
<page>((KutoA1976-0185))</page>
<p><sent><txt>― Пели: стувтсы шапканть каямодо начальникенть вастовомсто, ды Валентин Димасович паньсы роботасто.</txt>
<trEng></trEng></sent></p>
<p><sent><txt>― Боярдонть эно тень ёвтнек.</txt>
<trEng></trEng></sent>
<sent><txt>Сонзэ семиясь покш?</txt>
<trEng></trEng></sent></p>
<p><sent><txt>― Низэ, кавто тейтернензэ ды кемготово иесэ цёрынезэ.</txt>
<trEng></trEng></sent>
<sent><txt>Скупой минек азорось.</txt>
<trEng></trEng></sent>
<sent><txt>Ялатеке сон эстензэ мезеяк а жали.</txt>
<trEng></trEng></sent>
<sent><txt>Веть Арефий Локотков тензэ рамазь мазый ават ветни, мацтневтни сынст, келя, заветной станок лангс...</txt>
<trEng></trEng></sent>
<sent><txt>Марят, мезе теить а паро кедьс понгозь ярмактне? Секс тензэ сельме удалга мерить Пан.</txt>
<trEng></trEng></sent></p>
<p><sent><txt>― Боярось тынк алкукс оригинал.</txt>
<trEng></trEng></sent></p>
<p><sent><txt>― Истямось весе светэнть лангсо, паряк, ансяк вейке.</txt>
<trEng></trEng></sent></p>
<p><sent><txt>― Низэяк мазый?</txt>
<trEng></trEng></sent></p>
<p><sent><txt>― Бояр, бути саи а мазый ни, содазь, ансяк вельть ламо ярмак марто.</txt>
<trEng></trEng></sent>
<sent><txt>Митрофан Адамыч сонсь идемевсте сюпав...</txt>
<trEng></trEng></sent>
<sent><txt>Минек Панихась, Ираида Ниловна, прок ангел, ды сонзэ эйкакштне вейкест пес авакс.</txt>
<trEng></trEng></sent></p>
<p><sent><txt>― Ланга тукшны Панов?</txt>
<trEng></trEng></sent></p>
<p><sent><txt>― Лиянень уш истя пазось илязо мереяк.</txt>
<trEng></trEng></sent></p>
<p><sent><txt>― Пазось киньгак меснемеяк а кармавты, а карды ды пежетть а прими.</txt>
<trEng></trEng></sent>
<sent><txt>Стяко каить сонзэ лангс: « Истя, келя, нать, мерсь пазось».</txt>
<trEng></trEng></sent>
<sent><txt>А зярдо, косо, кинень мерсь? Кежев-ёжов ломанть пазонть лемензэ экшс кекшнить эсест ламо раужо тевть.</txt>
<trEng></trEng></sent></p>
<p><sent><txt>― Алкукс истяня, Лидия Петровна.</txt>
<trEng></trEng></sent>
<sent><txt>Весть, мельсэнь ашти, кучимизь монь базаров.</txt>
<trEng></trEng></sent>
<sent><txt>Эрявсь кемень алт рамамс тельня.</txt>
<trEng></trEng></sent>
<sent><txt>Кувать якинь ал рядганть.</txt>
<trEng></trEng></sent>
<sent><txt>Алонь микшницят ульнесть ламо, ды мон яла пелинь: манятанзат кияк юткстост, мии теть колезь алт.</txt>
<trEng></trEng></sent>
<sent><txt>Ванан: ашти ванькс оршавтсо мазый бабине.</txt>
<trEng></trEng></sent>
<sent><txt>Сонзэ кедьстэ раминьгак.</txt>
<trEng></trEng></sent>
<sent><txt>Ярмактнэнь ансяк получинзе, чекась-покась: « Слава тебе, господи.</txt>
<trEng></trEng></sent>
<sent><txt>Миевсть».</txt>
<trEng></trEng></sent>
<sent><txt>Алтнэ жо мезекскак эзть маштово ― чиневть ульнесть.</txt>
<trEng></trEng></sent>
<sent><txt>Эрьванть пазось эсензэ.</txt>
<trEng></trEng></sent></p>
<p><sent><txt>Сынь ютыльть уш Нал велева.</txt>
<trEng></trEng></sent>
<sent><txt>Паксяпестэнть вастовсь тенст Нужань Плато.</txt>
<trEng></trEng></sent>
<sent><txt>Сон лоткась.</txt>
<trEng></trEng></sent>
<sent><txt>Кавто кедьсэ саизе шапканзо.</txt>
<trEng></trEng></sent>
<sent><txt>Сюконямстонть арсезевсь: « Те раужо сельме сиянь авась таго тия ливтни.</txt>
<trEng></trEng></sent>
<sent><txt>Паряк, омбоцеде кепети буря».</txt>
<trEng></trEng></sent></p>
<p><sent><txt>― Ки шнымим врачокс Пановтненень? ― веленть омбоце пева ютамстост кевкстизе Харитононь Градова.</txt>
<trEng></trEng></sent></p>
<p><sent><txt>― Дворецкоесь.</txt>
<trEng></trEng></sent></p>
<p><sent><txt>Пачкодсть Пановонь экономияс.</txt>
<trEng></trEng></sent>
<sent><txt>Кудось ульнесь кавто этажсо, вельть покш.</txt>
<trEng></trEng></sent>
<sent><txt>Чавозь лазсо ды красязь ашназа-пиже краскасо.</txt>
<trEng></trEng></sent>
<page>((KutoA1976-0186))</page>
<sent><txt>Вальманзо, мерят, лангсо сельмть, вансть весёласто ды прок тердсть потмозонзо совамо.</txt>
<trEng></trEng></sent>
<sent><txt>Лидия Петровнань вастызе кувака судо горничной.</txt>
<trEng></trEng></sent>
<sent><txt>Лакеесь лездась тензэ кайсеме ды кучизе горничноенть кудонь азоравантень врачонть самодонзо ёвтамо.</txt>
<trEng></trEng></sent>
<sent><txt>Тона сась курок мекев ды мерсь:</txt>
<trEng></trEng></sent></p>
<p><sent><txt>― Пожалуйте-с.</txt>
<trEng></trEng></sent>
<sent><txt>Их превосходительство просят вас.</txt>
<trEng></trEng></sent>
<sent><txt>Ветизе спальняс.</txt>
<trEng></trEng></sent></p>
<p><sent><txt>Ираида Ниловна кроватьсэль.</txt>
<trEng></trEng></sent>
<sent><txt>Ансяк неизе врачонть, нучкась верце тодовонть лангс.</txt>
<trEng></trEng></sent></p>
<p><sent><txt>― Простямизь уш, ― кувсезевемадонзо мейле пшкадсь, ― а стяван ды каршонк а сыргаван.</txt>
<trEng></trEng></sent></p>
<p><sent><txt>Бояраванть прязо чулксететсь.</txt>
<trEng></trEng></sent></p>
<p><sent><txt>Лидия Петровнанень, мекев лисьмстэнзэ, Пановонть кудосо коштось марявсь алкукс кельме ды сыреждиця.</txt>
<trEng></trEng></sent>
<sent><txt>Рамка потсо Николай Первоень ликеськак неявсь якшамодонть мик седеяк тетькинзе полгаря сельмензэ.</txt>
<trEng></trEng></sent></p>
<p><sent><txt>Камердинерэсь ― Арефий Локотков ― ильтизе врачонть од азоронстэнь.</txt>
<trEng></trEng></sent>
<sent><txt>Боярось вансь оранжереясо роботыцятнень мельга, мезе-бути тенст ёвтнесь-невтнесь.</txt>
<trEng></trEng></sent>
<sent><txt>Ансяк редизе Градовань, остатка валонть апак прядо тусь каршозонзо ды тердизе кабинетэзэнзэ.</txt>
<trEng></trEng></sent></p>
<p><sent><txt>― Мезе лангс пеняцятадо? ― кевкстизе содавиксэкс теевемадост мейле Лидия Петровна.</txt>
<trEng></trEng></sent></p>
<p><sent><txt>Митрофан Адамович лепштизе керш кедь лапанзо прок тейтерь-авань вить меште понгонзо лангс.</txt>
<trEng></trEng></sent></p>
<p><sent><txt>― Меельсе шкастонть, марявкшны, кармась озоровакшномо седеем.</txt>
<trEng></trEng></sent></p>
<p><sent><txt>― Да, моторось тынк лия тарка сонстензэ мусь.</txt>
<trEng></trEng></sent></p>
<p><sent><txt>― Нать, монь омбоце пельксэнть марто тынк валонк ладякшность: мезеяк ёвтнесь ланган ревнивицась.</txt>
<trEng></trEng></sent></p>
<p><sent><txt>― Арась, те тынсь невтиде тень лия ёно седеенк лангс.</txt>
<trEng></trEng></sent>
<sent><txt>― Паряк, тосо сэреди мезеяк лия?</txt>
<trEng></trEng></sent></p>
<p><sent><txt>― Ванносынек.</txt>
<trEng></trEng></sent></p>
<p><sent><txt>... Мекев ошов ускицянстэнь врачось кармавтсь:</txt>
<trEng></trEng></sent></p>
<p><sent><txt>― Ней, Харитон Минеевич, пачтемак алце кияванть: монень эряви содавтомс лесникенть.</txt>
<trEng></trEng></sent>
<sent><txt>Сон алтакшнось тень муемс лекарствакс пек эрявиця тикшеть...</txt>
<trEng></trEng></sent></p>
<p><sent><txt>― Я, косто уш содасак тетялемемгак? ― мельспаронть пачк усанзо витнезь важовсто кевкстизе кучерэсь.</txt>
<trEng></trEng></sent></p>
<p><sent><txt>― Марсия.</txt>
<trEng></trEng></sent></p>
<page>((KutoA1976-0187))</page>
<p><sent><txt>― Мон истя ломанькс ловоманть кис ардовттан, Лидия Петровна, кува мелеть.</txt>
<trEng></trEng></sent></p>
<p><sent><txt>― Васняяк тува.</txt>
<trEng></trEng></sent></p>
<p><sent><txt>Пачкодсть кордононть каршо.</txt>
<trEng></trEng></sent>
<sent><txt>Лоткавтызь лишменть.</txt>
<trEng></trEng></sent>
<sent><txt>Врачось совась кудонтень.</txt>
<trEng></trEng></sent>
<sent><txt>Гордейнись, Маряй, пувсиль вишка тейтернензэ кедненть, сонсь кортыль важдамстонзо:</txt>
<trEng></trEng></sent></p>
<p><sent><txt>― Кискань сэредезэ, псакань чулксетезэ ― Людань илязо.</txt>
<trEng></trEng></sent></p>
<p><sent><txt>― Здравствуйте, ― мерсь Лидия Петровна.</txt>
<trEng></trEng></sent>
<sent><txt>― Тынь томбавкс истя лечатадо? Зняро иенк?</txt>
<trEng></trEng></sent></p>
<p><sent><txt>― Нилеце.</txt>
<trEng></trEng></sent></p>
<p><sent><txt>― Косо ней Гурьян?</txt>
<trEng></trEng></sent></p>
<p><sent><txt>― Яла сторонасо.</txt>
<trEng></trEng></sent></p>
<p><sent><txt>― Сёрмат кучни?</txt>
<trEng></trEng></sent></p>
<p><sent><txt>― Сеетьстэ.</txt>
<trEng></trEng></sent></p>
<p><sent><txt>― Сёрмадодо сонензэ эрзякс монь пельдеяк.</txt>
<trEng></trEng></sent>
<sent><txt>Сазо кудов.</txt>
<trEng></trEng></sent>
<sent><txt>Эрявомо кармась.</txt>
<trEng></trEng></sent></p>
<p><sent><txt>Нужань Купря ды Валдаень Борько гончарнясонть роботамсто сёвнозевкшнесть.</txt>
<trEng></trEng></sent>
<sent><txt>Купря кежензэ пачк велязевсь, теке давол.</txt>
<trEng></trEng></sent>
<sent><txt>Буто вармасо пувавсь кудов.</txt>
<trEng></trEng></sent>
<sent><txt>Обедамодо мейле сеск пурнась-сэрнясь ды ялго тусь Уратор ошсо цёрань манастырев.</txt>
<trEng></trEng></sent></p>
<p><sent><txt>― Минек айгоронть пулалов, нать, ождя понгсь, ― мерсь лелянзо мельга ваномсто Сёма.</txt>
<trEng></trEng></sent></p>
</chap>
</section>
</sections>
</part>
<part> 
<page>((KutoA1976-0188))</page>
<partTitle>КОТОЦЕ ПЕЛЬКС</partTitle>
<sections>
<section>
<sectionTitle>ТЕШКСТАЗЬ МЕШОК</sectionTitle>
<chap>
<chapNo>1</chapNo>
<p><sent><txt>Кувака сакалокс кармасть новолькшнеме кудо прясто ― эйзюрот.</txt>
<trEng></trEng></sent>
<sent><txt>Токатьсынзе лембе струясо, буто вельть кувака сурсо, чись ― карми прок сельведень валомо.</txt>
<trEng></trEng></sent></p>
<p><sent><txt>Сураськак сыргойсь.</txt>
<trEng></trEng></sent>
<sent><txt>Урнезь лиссь чирестэнзэ.</txt>
<trEng></trEng></sent>
<sent><txt>Чувттнэнь илэнь ламо кетькст, куротненень знярыя суркст казнесь.</txt>
<trEng></trEng></sent>
<sent><txt>Паксясь ашти, прок ингельде велявтозь ашо пона шуба.</txt>
<trEng></trEng></sent>
<sent><txt>Кольсь-каладсь.</txt>
<trEng></trEng></sent>
<sent><txt>Варят эйзэнзэ пек ламонь таркава панжсть.</txt>
<trEng></trEng></sent></p>
<p><sent><txt>Кандрашкин вирьга, чувттнэнь юткова, се чадыведенть ланга, ве венчсэ уить кавто цёра эйкакшт, прок вейс поназь, ладной ялтат ― Валдай Минька марто Вардай Гринька.</txt>
<trEng></trEng></sent>
<sent><txt>Сынь ве кирдажт.</txt>
<trEng></trEng></sent>
<sent><txt>Иест эрьвань кемнилее.</txt>
<trEng></trEng></sent></p>
<p><sent><txt>Ведесь тесэ, прок сиянь, ванькс.</txt>
<trEng></trEng></sent>
<sent><txt>Теке пек паро зеркалас ванат.</txt>
<trEng></trEng></sent>
<sent><txt>Потмаксканзо уйнить штюкат.</txt>
<trEng></trEng></sent></p>
<p><sent><txt>Минька марто Гринька ве церьпаласо кундыть калт.</txt>
<trEng></trEng></sent>
<sent><txt>Венченть потмакссо мутна ведьс плестяевить, ёртневить коште понгозтне.</txt>
<trEng></trEng></sent></p>
<p><sent><txt>Гринька мерсь:</txt>
<trEng></trEng></sent></p>
<p><sent><txt>― Вейкесь уш менсь.</txt>
<trEng></trEng></sent>
<sent><txt>Мекев эсензэ ваксс терди калтнэнь ведявась.</txt>
<trEng></trEng></sent></p>
<p><sent><txt>― Ва, монень лемензэяк иляк лецтне: пелян, ― витькстась Минька.</txt>
<trEng></trEng></sent>
<sent><txt>― Штюкатнень мон эно пекстнесынь илеень осрокозост.</txt>
<trEng></trEng></sent></p>
<p><sent><txt>― Умок уш эряволь истя теемс.</txt>
<trEng></trEng></sent>
<sent><txt>Ванат, кода ливтнить.</txt>
<trEng></trEng></sent>
<sent><txt>Прок ведунт.</txt>
<trEng></trEng></sent></p>
<p><sent><txt>― Ох, таго тонеть мерян: иля корта раужо валсо.</txt>
<trEng></trEng></sent>
<sent><txt>Кундасы венченть ведень кирди снякась, ― ков мейле валгат?</txt>
<trEng></trEng></sent></p>
<p><sent><txt>― Прянзо чулкса милесэнть.</txt>
<trEng></trEng></sent></p>
<page>((KutoA1976-0189))</page>
<p><sent><txt>― Я, тонь марто ведь лангсо кортамс нельзя.</txt>
<trEng></trEng></sent></p>
<p><sent><txt>― Мейле кортнетяно пекенек пешкедемс, а ней, Миней, бойкинестэ котьмак.</txt>
<trEng></trEng></sent>
<sent><txt>Лиякс минек азоронть мельс а тутано.</txt>
<trEng></trEng></sent>
<sent><txt>Сон идемевстеяк аксун.</txt>
<trEng></trEng></sent>
<sent><txt>Мурнесамизь.</txt>
<trEng></trEng></sent></p>
<p><sent><txt>Азорост, или жо седе вадря меремс ― тонавтыцяст ― ульнесь Токарь Яшка.</txt>
<trEng></trEng></sent>
<sent><txt>Се ниленьгемень вете иесэ цёрась чувтсто тейсь эрьва мезть: тоцясь кедьёнксонь недть, штереть, прялкат, вальма пельцат, налешникть, рамат, карась-красясь пенчть, вакант ды натой салдэрьксткак.</txt>
<trEng></trEng></sent>
<sent><txt>Прясонзо кантнесь ташто тулуп ожа пе.</txt>
<trEng></trEng></sent>
<sent><txt>Лангсонзо ― пантнезь нурька полушубка.</txt>
<trEng></trEng></sent>
<sent><txt>Цилем ёнов молиця судонзо песь, мерят, лепштязель зярдо-бути медь пенч копорьсэ, ды секс лангозонзо кадовсь вишка латкине.</txt>
<trEng></trEng></sent>
<sent><txt>Токаренть кежензэ жо сатыть кеменнень, ансяк уш ули мезень кисэ ваномс мелензэ ды кирдемс коронзо: сак кавто чувто покольть ― вейкесь, меремс, пекшень, омбоцесь килеень или жо тумонь ― валсынзе вейс ― ютковаст кикс а муят.</txt>
<trEng></trEng></sent>
<sent><txt>Мезе теи ― сельмстэтькак се жаль явомс.</txt>
<trEng></trEng></sent></p>
<p><sent><txt>Цёрынетнень ладнойдеяк ладнойкс теинзе мастерэнть кедьсэ вейсэ тонавтнемась.</txt>
<trEng></trEng></sent>
<sent><txt>Вейке коник лангсо уцемась.</txt>
<trEng></trEng></sent>
<sent><txt>Яшконь грецкой пештешка кудынесэнть вейсэ пиштемась.</txt>
<trEng></trEng></sent>
<sent><txt>Вельть покш кудосо эрицятне вастневитькак Нал велесэ чуросто.</txt>
<trEng></trEng></sent>
<sent><txt>Секс появась истямо валмеревкс: « Кудось покш ― ладось вишкине».</txt>
<trEng></trEng></sent></p>
<p><sent><txt>― Мекс церьпаланть уш оймсевтеме кармить, Минька? Сизесь?</txt>
<trEng></trEng></sent></p>
<p><sent><txt>― Минек учительденть арсезевинь.</txt>
<trEng></trEng></sent>
<sent><txt>Улко, зярдо тон мекс-бути якить кудов, пейдемань савтыцякс сёвнозевкшнесть Яшко лелям ды Боцкень вишка пиле Алексей, каршо шабразо.</txt>
<trEng></trEng></sent>
<sent><txt>Яшко ды низэ потмо вальмаст ансяк таргизь.</txt>
<trEng></trEng></sent>
<sent><txt>Монгак аламодо лездынь или, паряк, мешинь ансяк тенст.</txt>
<trEng></trEng></sent>
<sent><txt>Кудазорось панжизе ве вальманть.</txt>
<trEng></trEng></sent>
<sent><txt>Ранкстась верьга вайгельть: « Алько, са-ка-я мо-не-е-ень!» Ванса ― кунсолызе се ― сась.</txt>
<trEng></trEng></sent>
<sent><txt>Минек тонавтыцясь кевкстни сонзэ: « Течи содат кодамо чись?» ― « Валдо, маней ды пек лембе», ― мерсь тона тензэ каршо вал.</txt>
<trEng></trEng></sent>
<sent><txt>« Ды тонь, аля светоеть ― вере пазонь ломань Алексей.</txt>
<trEng></trEng></sent>
<sent><txt>Зярдо сакшны чизэ ― пандо прясто тукшны чудеме чадыведь.</txt>
<trEng></trEng></sent>
<sent><txt>Вана течинь истямо сыреждиця чись самай сонзэ ды тонь, Алько, чачома чинк».</txt>
<trEng></trEng></sent>
<sent><txt>― « Тоньгак ули светоеть?» ― кевкстизе шабрась.</txt>
<trEng></trEng></sent>
<sent><txt>― « Моньгак.</txt>
<trEng></trEng></sent>
<sent><txt>Лемезэ Яков».</txt>
<trEng></trEng></sent>
<sent><txt>― « Зярдо чачсь?» ― кевкстни Алько.</txt>
<trEng></trEng></sent>
<sent><txt>― « Сёксня, ― мери тензэ тонась, ― октября ковсто».</txt>
<trEng></trEng></sent>
<page>((KutoA1976-0190))</page>
<sent><txt>― « Тон, ― згили сонзэ лангсо Алько, ― монськак ламоксть некшнитинь, эрьва кодамо изделиякс вирьстэ кантнят яла знярыя шочкт.</txt>
<trEng></trEng></sent>
<sent><txt>Витькстака тень: лезэдсь ли теть хоть ве канстот кандомсто пек паро светоеть?» ― « Ах, кодамо тон, Алько, пазонь а содыця!» ― пижакадсь ияженть лангс минек азорось.</txt>
<trEng></trEng></sent>
<sent><txt>Валсто валс атятне сёвнозевсть.</txt>
<trEng></trEng></sent>
<sent><txt>Алько зэрнесь кежензэ пачк: « Лисян ушов ды сявордса кудынеть.</txt>
<trEng></trEng></sent>
<sent><txt>Лепштяват алонзо ― лапшкадат, прок ватракш!» Кудазорось тандадсь.</txt>
<trEng></trEng></sent>
<sent><txt>Ильтизе шабранть кудов, мелензэ мельга молезь, ды, зярдо совась мекев, ушодсь монень Алькодо мезе понгсь ёвтнеме: « Сон, ― мери, ― васоло вирень овтодо виев.</txt>
<trEng></trEng></sent>
<sent><txt>Бути кежензэ сыть, алкукс кадтанзат кудовтомояк.</txt>
<trEng></trEng></sent>
<sent><txt>Ниле лишмензэ.</txt>
<trEng></trEng></sent>
<sent><txt>Весе тейтерь-авань лемть кандыть, ансяк роботы сынст кис яла сонсь.</txt>
<trEng></trEng></sent>
<sent><txt>Весть мон якинь вирьга.</txt>
<trEng></trEng></sent>
<sent><txt>Вешнинь, мельсэнь а ашти уш мезекс, монень эрявиця чувто.</txt>
<trEng></trEng></sent>
<sent><txt>Ванса ― Керьзэдненть вакссо сарс, или, бути те пек умонь валось а чарькодевн теть, лиякс меряй ― болотас пезнась кинь-бути пиже тикшеде пряс пешксе ридванозо.</txt>
<trEng></trEng></sent>
<sent><txt>Содыя вакссонзо котьмицянть.</txt>
<trEng></trEng></sent>
<sent><txt>Се ульнесь Алько.</txt>
<trEng></trEng></sent>
<sent><txt>Васня перьгавтызе ды таргизе лишмензэ, мейле сельгсь кавто коморозонзо ды кеместэ кундась ажиятнес.</txt>
<trEng></trEng></sent>
<sent><txt>Ускизе вельть стака улавонть пандо чаминева вейкеть таркас, мурдась, ваньксстэ шлизе чудикерьксэнть велькссэ рудазов алашанзо ды кильдизе, мерят, мартонзо мезеяк эзь лиснеяк.</txt>
<trEng></trEng></sent>
<sent><txt>Истямо сон минек пугалтерэсь.</txt>
<trEng></trEng></sent>
<sent><txt>Ки савтсынзе кежензэ ― пародо а ней...»</txt>
<trEng></trEng></sent></p>
<p><sent><txt>― Зняро валт ленксить ― зняро калт менстить.</txt>
<trEng></trEng></sent></p>
<p><sent><txt>― Гринька, паряк, сатыть кундазтнеяк? Чиськак, неят, валгома лангсо.</txt>
<trEng></trEng></sent>
<sent><txt>Велявт венченть кудо ёнов.</txt>
<trEng></trEng></sent>
<sent><txt>Монь, маряви, Ванька Дугингак менчи.</txt>
<trEng></trEng></sent>
<sent><txt>Ведь лангсо, тонсь содат, седе якшамо.</txt>
<trEng></trEng></sent></p>
<p><sent><txt>― Нама, тесэ теть аволь Боцкень каштлангсо.</txt>
<trEng></trEng></sent>
<sent><txt>Ну давай велявттано мекев.</txt>
<trEng></trEng></sent></p>
<p><sent><txt>Зярдо пачкодсть Кандрашкин виренть крайс, панизь венченть овтумарень пиресэ эчке пекшенть алов ды сюлмизь сонзэ комелентень.</txt>
<trEng></trEng></sent>
<sent><txt>Истя кекшизь.</txt>
<trEng></trEng></sent>
<sent><txt>Сынсь карксамо видьга кепедизь бахиласт, кирнявтсть ведьс, каподизь кундазь калост марто пельс пешксе паргонть ды сыргасть веленть ёнов.</txt>
<trEng></trEng></sent></p>
<p><sent><txt>Эрьва курось сорнось кельме чадыведьсэнть.</txt>
<trEng></trEng></sent></p>
<p><sent><txt>Пачкодсть эйкакштне Кашт веленть ало песэ, весемеде крайсэ, Боцкень овсе таштола кудыненть малав.</txt>
<trEng></trEng></sent>
<page>((KutoA1976-0191))</page>
<sent><txt>Гринька мерсь:</txt>
<trEng></trEng></sent></p>
<p><sent><txt>― Училищасояк, Минька, тонавтниник вейсэ ды Токарь Яшка атяяк пивсэкшни минек вейкетьстэ, ― давай мадемадо икеле, течи жо, мартот полавтсынек мештьсэ крёстонок.</txt>
<trEng></trEng></sent>
<sent><txt>Истя теевтяно теке кавто родной братокс.</txt>
<trEng></trEng></sent></p>
<p><sent><txt>― Пек паро ули.</txt>
<trEng></trEng></sent>
<sent><txt>Давай.</txt>
<trEng></trEng></sent></p>
<p><sent><txt>― Вейкенек-вейкенек кисэ карматано пшкадеме ды аштеме.</txt>
<trEng></trEng></sent></p>
<p><sent><txt>― Зярдояк а сёвнозевтяно ды ладонок а коласынек...</txt>
<trEng></trEng></sent></p>
<p><sent><txt>Ансяк ужинасть кал ямдо, мадемадост икеле сынь, валонь апак ёвта, полавтызь мештьсэ крёстост.</txt>
<trEng></trEng></sent></p></chap>
<chap><chapNo>2</chapNo>
<p><sent><txt>Апак виде кадозь ума ― барлак ― неяви вельть васолдо, теке пиже парсейс пандозь мазый панкс.</txt>
<trEng></trEng></sent>
<sent><txt>Ламо минень-сюнонь цецят лангсонзо: верьгизэнь баягат, розень сельмть, татаравань пилекст, ашо пейделькат, пурьгине палакст каятыть сельмс, прок викшнезь.</txt>
<trEng></trEng></sent></p>
<p><sent><txt>Доваяк истя.</txt>
<trEng></trEng></sent></p>
<p><sent><txt>Мирдень экшсэ авадо велесэ кармить кортамо ансяк сестэ, зярдо сон беряньс панжи или кодамояк мельс туиця паро теи.</txt>
<trEng></trEng></sent>
<sent><txt>Довадо ды мирдевтеме авадо кортыть весе, ки ансяк а нузялды, лавгить уш алкукс мезе понгсь, лиясто, нама, стяконь валт.</txt>
<trEng></trEng></sent></p>
<p><sent><txt>Кашт веленть Паксяпесэ, вейке порядкасо ды шабрацек эрить Якшамкань Листарнинзэ Палага марто Чувырькань Ягранизэ Калерия.</txt>
<trEng></trEng></sent>
<sent><txt>Сынь вана уш нилеце ие, мирдест острокс пекстамодо мейле, пряст ловить «олгонь довакс».</txt>
<trEng></trEng></sent></p>
<p><sent><txt>Видема ланго.</txt>
<trEng></trEng></sent></p>
<p><sent><txt>Калерия цирниця ды ларныця крандаскесэ уски колмо иесэ тейтернензэ, Сонянь.</txt>
<trEng></trEng></sent>
<sent><txt>Вастовсь каршонзо молемстэ Палага.</txt>
<trEng></trEng></sent>
<sent><txt>Вить кедьбесэнзэ ведте пешксе ведра.</txt>
<trEng></trEng></sent>
<sent><txt>Керш кедезэ юрны коштканть кепедезь, мерят, сёлмо.</txt>
<trEng></trEng></sent></p>
<p><sent><txt>― Ков истя сыргить, Калерия Дементьевна?</txt>
<trEng></trEng></sent></p>
<p><sent><txt>― Нельгонень.</txt>
<trEng></trEng></sent>
<sent><txt>Вана те прябезарьксэнть ускса чокшнес родной аванень.</txt>
<trEng></trEng></sent>
<sent><txt>А кинь лангс кадомс.</txt>
<trEng></trEng></sent>
<sent><txt>Монстень молемс альнень марто изамо...</txt>
<trEng></trEng></sent>
<sent><txt>Кода тонсь эрят?</txt>
<trEng></trEng></sent></p>
<page>((KutoA1976-0192))</page>
<p><sent><txt>― Монень беда сась, ― ведранть путомсто витькстась Палага.</txt>
<trEng></trEng></sent></p>
<p><sent><txt>― Кодамо?</txt>
<trEng></trEng></sent></p>
<p><sent><txt>― Сюром арась уш.</txt>
<trEng></trEng></sent>
<sent><txt>Вачоминь.</txt>
<trEng></trEng></sent>
<sent><txt>Рамамс тень а мезде.</txt>
<trEng></trEng></sent>
<sent><txt>Мезекс теевтия кевень кудонть? Янксян умок, ансяк лезэсь теде кодамо...</txt>
<trEng></trEng></sent></p>
<p><sent><txt>― Тон марить-эзить: Валдай Кандрань Гуря сась.</txt>
<trEng></trEng></sent></p>
<p><sent><txt>― Чей, аволь?</txt>
<trEng></trEng></sent></p>
<p><sent><txt>― Ды монсь исяк неия.</txt>
<trEng></trEng></sent>
<sent><txt>Мерсь, минек марто кортамо сы курок.</txt>
<trEng></trEng></sent></p>
<p><sent><txt>― Таго, паряк, тевть-валт ушоды?</txt>
<trEng></trEng></sent></p>
<p><sent><txt>― Ки соды, кодат усксь превть...</txt>
<trEng></trEng></sent></p>
<p><sent><txt>Паксяпенть кувалт вакскаст мольсь рессора марто тарантасос кильдезь вельть вадря карей лишмесэ Панов бояронть кучерезэ, Харитон.</txt>
<trEng></trEng></sent></p>
<p><sent><txt>― Арефиень уски ков-бути, ― мерсь Палага.</txt>
<trEng></trEng></sent></p>
<p><sent><txt>― Нать, ошов молить...</txt>
<trEng></trEng></sent></p>
<p><sent><txt>― Я, ванока: монь орта лангс велявтсть назолатне.</txt>
<trEng></trEng></sent>
<sent><txt>Мезе сыненст пельдень эрявомо кармась?</txt>
<trEng></trEng></sent></p>
<p><sent><txt>― Паряк, мирдедеть мезеяк марясть.</txt>
<trEng></trEng></sent></p>
<p><sent><txt>― Арефий ды Листар аволь ладнойть ульнесть.</txt>
<trEng></trEng></sent></p>
<p><sent><txt>Палага каподизе мастордо ведь ведранть.</txt>
<trEng></trEng></sent>
<sent><txt>Апак учонь гостне пек талакавтызь.</txt>
<trEng></trEng></sent>
<sent><txt>Здоровакшность.</txt>
<trEng></trEng></sent>
<sent><txt>Арефий валгсь раужо тарантасстонть, кармась матрыця пильгензэ ливчакавтнеме ды кортамо:</txt>
<trEng></trEng></sent></p>
<p><sent><txt>― Минь аволь инжекс пачкодиник тонеть, Палага: тев истямо лиссь.</txt>
<trEng></trEng></sent></p>
<p><sent><txt>― Паро тевде мон зярдояк эзинь отказакшно.</txt>
<trEng></trEng></sent></p>
<p><sent><txt>― Теяк тевесь пек ён, ансяк ёвтнемс лади салава.</txt>
<trEng></trEng></sent></p>
<p><sent><txt>― Ну, сестэ совак эно кудос, а Харитон лелям учотанзат.</txt>
<trEng></trEng></sent></p>
<p><sent><txt>Ансяк совасть Якшамкань алце кудонтень, Арефий, буто седеймарязь, мерсь:</txt>
<trEng></trEng></sent></p>
<p><sent><txt>― Кода эрят-аштят, Пелагея Макаровна?</txt>
<trEng></trEng></sent></p>
<p><sent><txt>« Бути витькстамс тензэ, Листаронь весемеде пек а вечкевикс ломанезэ карми кенярдомо», ― меревсь эсь пачканзо Палага ды отвечась:</txt>
<trEng></trEng></sent></p>
<p><sent><txt>― Арефий Логиновичте парсте: бояронь кискакс а манчеван ве азоронь кедьстэ омбоценень служамо.</txt>
<trEng></trEng></sent>
<sent><txt>Кудот-кардазт вельть вадрят путынь...</txt>
<trEng></trEng></sent></p>
<p><sent><txt>― Мирдеть пельде сёрмат получакшнат?</txt>
<trEng></trEng></sent></p>
<p><sent><txt>― Пасиба пазонтень: ваны сонзэ...</txt>
<trEng></trEng></sent>
<sent><txt>Мезе ёвтыксэлить монень? Кувать аштемс тесэ тонеть а ён ды моненьгак, меремс, аволь ютко.</txt>
<trEng></trEng></sent>
<page>((KutoA1976-0193))</page>
<sent><txt>Монсень ламо тевем.</txt>
<trEng></trEng></sent>
<sent><txt>Арефий валонь кочксицякс кармась турвасонзо пуворямо.</txt>
<trEng></trEng></sent>
<sent><txt>Якавтызе суронзо кувака судонзо алга ды а смеямочинзэ тандавтомга коскстась.</txt>
<trEng></trEng></sent></p>
<p><sent><txt>― Иля визде, ― нернесь тензэ Палага, ― ды мельдень иля пеле: содат ведь ― мон аволь солдатка ды аволь дова.</txt>
<trEng></trEng></sent>
<sent><txt>Покордасамакак, монь кисэ каршо вал а пшкади теть кияк.</txt>
<trEng></trEng></sent></p>
<p><sent><txt>Арефий аволдась кедьсэнзэ ды мизолдоманзо пачк витькстась:</txt>
<trEng></trEng></sent></p>
<p><sent><txt>― Ули мелеть получамс комсьветее целковой?</txt>
<trEng></trEng></sent></p>
<p><sent><txt>― Ярмактне покшт, ансяк а содан, ки ды мезень кис монень макссынзе...</txt>
<trEng></trEng></sent></p>
<p><sent><txt>― Митрофан Адамович.</txt>
<trEng></trEng></sent></p>
<p><sent><txt>― Се ки?</txt>
<trEng></trEng></sent></p>
<p><sent><txt>― Панов.</txt>
<trEng></trEng></sent></p>
<p><sent><txt>― Мезе пельдень веши се четвертной билетэнть кис?</txt>
<trEng></trEng></sent></p>
<p><sent><txt>― Удат вакссонзо вейке ве.</txt>
<trEng></trEng></sent></p>
<p><sent><txt>― Бажи рамамон? Эка.</txt>
<trEng></trEng></sent>
<sent><txt>Сон жо монь эзимим некшнеяк.</txt>
<trEng></trEng></sent></p>
<p><sent><txt>― Некшнитинь мон.</txt>
<trEng></trEng></sent></p>
<p><sent><txt>― Азорот, нать, ваны тонь сельмсэ ды арси тонь превсэ?</txt>
<trEng></trEng></sent></p>
<p><sent><txt>― Тунь арась.</txt>
<trEng></trEng></sent>
<sent><txt>Кеми монень.</txt>
<trEng></trEng></sent>
<sent><txt>Эзия манче.</txt>
<trEng></trEng></sent>
<sent><txt>Да, шнытинь, эрзянь ава, тензэ.</txt>
<trEng></trEng></sent>
<sent><txt>Получат ве венть кисэ цела скал.</txt>
<trEng></trEng></sent></p>
<p><sent><txt>― Аволь аламо.</txt>
<trEng></trEng></sent>
<sent><txt>Зняро мейле тон вешат пельдень?</txt>
<trEng></trEng></sent></p>
<p><sent><txt>― Грошкак а пандовтан.</txt>
<trEng></trEng></sent></p>
<p><sent><txt>― Боярось сонсь тонеть ярмакт максни тензэ пряст микшниця тейтерь-авань ветнеманть кис? Вельть паро тевс кундыть, Арефий Логиныч, а стяко теть ломантне мерить Ашо гуй.</txt>
<trEng></trEng></sent></p>
<p><sent><txt>― Мезень кисэ сёвнат эйсэнь? Ламо лият урьват-авкат учнить истямо честь, ансяк вакска ютынь зярс-мейс.</txt>
<trEng></trEng></sent>
<sent><txt>Тонеть вана совинь.</txt>
<trEng></trEng></sent>
<sent><txt>Арсян жалямот.</txt>
<trEng></trEng></sent></p>
<p><sent><txt>― Нить маднесь азорот ваксс?</txt>
<trEng></trEng></sent></p>
<p><sent><txt>― Эрявольгак ― мацтевлия, да Митрофан Адамыч сонзэ лангс а ваныяк.</txt>
<trEng></trEng></sent>
<sent><txt>А то монгак аволь дурак улевлинь бу ваткамс пельдензэ комсьветее целковой, но сынст получамодо пазось мерсь тонеть...</txt>
<trEng></trEng></sent></p>
<p><sent><txt>Палагань ванькс оймензэ потмакссто ки-бути вайгельтеме мерсь превс путыцякс: « Иля покшкавтне пек.</txt>
<trEng></trEng></sent>
<page>((KutoA1976-0194))</page>
<sent><txt>Согласяк.</txt>
<trEng></trEng></sent>
<sent><txt>Неть ярмактнеде сюро рамат кавто улавт.</txt>
<trEng></trEng></sent>
<sent><txt>Эйкакшот марто ие теть а сэвевить».</txt>
<trEng></trEng></sent></p>
<p><sent><txt>Аволь ашо бока сезьгант вирьга ливтнить, ойсить пиже куз прява, ― потмо мелензэ лангс кежиявтниця Палагань раужо сельмензэ кайсетить кавто пельганзо ды ведрасонть кельме ведесь прок плеськаеви сынст эйсэ.</txt>
<trEng></trEng></sent></p>
<p><sent><txt>― Кшуманькс чиниязо, вирьсэ наксадыця пангокс течи жо лондадозо боярот: мон аволь налкшке тензэ.</txt>
<trEng></trEng></sent></p>
<p><sent><txt>― Превстэ лисить: отказат вете золотойде?</txt>
<trEng></trEng></sent></p>
<p><sent><txt>― Конязот лисест.</txt>
<trEng></trEng></sent>
<sent><txt>Азё сельмень икельде згинь, а то калавтнетян ухватсо.</txt>
<trEng></trEng></sent></p>
<p><sent><txt>― Вачо врадт, идемевсень ава.</txt>
<trEng></trEng></sent></p>
<p><sent><txt>― Теяк мелявсксось ансяк монь.</txt>
<trEng></trEng></sent></p>
<p><sent><txt>Палаганень марявсь, кода ваньксчинзэ кис аштемань виесь тантейстэ якась лакиця веренть марто сонзэ эрьва санга.</txt>
<trEng></trEng></sent>
<sent><txt>Секс авась кенкш ёнов молиця Арефий лангс ёртсь пандозь теплой кемсэ.</txt>
<trEng></trEng></sent>
<sent><txt>Цёрась токавсь вить канжамос.</txt>
<trEng></trEng></sent>
<sent><txt>Пильгензэ мендявомадонть прыксэль ды пек эряскадозь лиссь.</txt>
<trEng></trEng></sent></p>
<p><sent><txt>― Чиявсь? ― кевкстизе Харитон.</txt>
<trEng></trEng></sent></p>
<p><sent><txt>Арефий лоткась пейсэнзэ поремадо ды пижакадсь:</txt>
<trEng></trEng></sent></p>
<p><sent><txt>― А тон иляк эцне судот, козонь а эряви.</txt>
<trEng></trEng></sent>
<sent><txt>Теветь ули? Содак сонзэ.</txt>
<trEng></trEng></sent>
<sent><txt>Згиляк, ансяк аволь монь лангсо.</txt>
<trEng></trEng></sent>
<sent><txt>Чарькодить? Ардовтомак Сиявав.</txt>
<trEng></trEng></sent></p>
<p><sent><txt>Локотков озась учиця тарантасонтень ды, вить усанзо пененть порезь, арсезевсь: « Эзь рамаво те шельмась.</txt>
<trEng></trEng></sent>
<sent><txt>Кать, арасьчинтень эзь янгаво.</txt>
<trEng></trEng></sent>
<sent><txt>Кадсынек шкас.</txt>
<trEng></trEng></sent>
<sent><txt>Каня, пиже.</txt>
<trEng></trEng></sent>
<sent><txt>Кенерияк, чевтеми».</txt>
<trEng></trEng></sent></p>
<p><sent><txt>Да, те бояронь кискась мариль васолдо ды маштыль нееме: тюк сакшнось Палага мезненьгак.</txt>
<trEng></trEng></sent>
<sent><txt>Остатка рошксест эйстэ кадовсь ансяк морго лангонь болонашка кочом.</txt>
<trEng></trEng></sent>
<sent><txt>Зярс маштови се сатстнемс? Эряви нейке жо сыргамс киньгак кедьстэ почтонь или розень займамо.</txt>
<trEng></trEng></sent></p>
<p><sent><txt>Листарнинть истямо уш ульнесь коезэ: бути мезеяк арси тееме, вандыс или жо вандыде мекевс учнемат а вечки.</txt>
<trEng></trEng></sent>
<sent><txt>Сеске жо кармась ломань юткс лисемга сэрензэ-рунгонзо витеме ды петеме.</txt>
<trEng></trEng></sent>
<sent><txt>Сон зярс-мейс аздыль, кинень икелевгак моли пшкадеме.</txt>
<trEng></trEng></sent>
<sent><txt>Зярдо лавця лангсто саизе тевбаргонзо, косто эрявсь тензэ таргамс ожолдыця «суксонь поревкстнэ»  марто якстере пацянзо, сон редизе вельть умок ушодозь ды те шкас апак прядо кадозь викшневксэнзэ.</txt>
<trEng></trEng></sent>
<page>((KutoA1976-0195))</page>
<sent><txt>Лететсь мелезэнзэ Латкай Ненько.</txt>
<trEng></trEng></sent>
<sent><txt>Лия сюпав ломань вешнемс Палаганень а ладияк: аволь ансяк ялгакс-оякс, мик седеень чамдома таркакскак вейкенень-вейкенень ульнесть.</txt>
<trEng></trEng></sent>
<sent><txt>Кавтолдомскак, содазь, а савтови: Ненько валгак а ёвты, сеске жо немой Марканзо кедьстэ максовты тензэ пондо-кавто сюро.</txt>
<trEng></trEng></sent></p>
<p><sent><txt>Лисемстэнзэ Палага нейсь кудов совиця ды канст марто: нама, путь ули.</txt>
<trEng></trEng></sent>
<sent><txt>Кинзэ трокскак пешксе ведра марто ютась тейтерь-ава.</txt>
<trEng></trEng></sent></p>
<p><sent><txt>Палага пачкодсь хуторонтень.</txt>
<trEng></trEng></sent>
<sent><txt>Лаузнявсть лангозонзо Латкаень рисьме песэ кавто вазошка кискатне.</txt>
<trEng></trEng></sent>
<sent><txt>Кудазоравась, Ненько, пиже луга ланга костямс остатка коцт ацыль.</txt>
<trEng></trEng></sent>
<sent><txt>Васня здоровакшность, мейле цисланзо кисэ кортнесть мезде понксь.</txt>
<trEng></trEng></sent></p>
<p><sent><txt>― Мон мезть якан, ― валонь поладксокс мерсь Палага.</txt>
<trEng></trEng></sent></p>
<p><sent><txt>― Аздан.</txt>
<trEng></trEng></sent></p>
<p><sent><txt>― Вачоминек, оям.</txt>
<trEng></trEng></sent>
<sent><txt>Улезэ милостеть ― онкставт монень мирдеть кедьстэ пондо-кавто почткеть.</txt>
<trEng></trEng></sent>
<sent><txt>Од сюросто пандсынь.</txt>
<trEng></trEng></sent></p>
<p><sent><txt>― Скалот ули?</txt>
<trEng></trEng></sent></p>
<p><sent><txt>― Саизь.</txt>
<trEng></trEng></sent></p>
<p><sent><txt>― Лишметь?</txt>
<trEng></trEng></sent></p>
<p><sent><txt>― Нельгизь.</txt>
<trEng></trEng></sent>
<sent><txt>Лангозонок ловокшность ламо недоимкат.</txt>
<trEng></trEng></sent></p>
<p><sent><txt>― Мейсэ тон арсят мейле заёмазенть пандомо?</txt>
<trEng></trEng></sent></p>
<p><sent><txt>― Кода паз мери.</txt>
<trEng></trEng></sent></p>
<p><sent><txt>― Пазось уш мерсь монень: « Иля максне Палаганень заём а почт, а розть ― а пандсынзе».</txt>
<trEng></trEng></sent></p>
<p><sent><txt>― Неушто тон истя кортат монь марто? ― дивазь мерсь Палага, кавто кедензэ рукштадезь.</txt>
<trEng></trEng></sent></p>
<p><sent><txt>― Эно.</txt>
<trEng></trEng></sent></p>
<p><sent><txt>Листарнизэ зярсыя, мерят, кельмевтезь, вантнесь Марканинть лангс толашт-полашт.</txt>
<trEng></trEng></sent>
<sent><txt>Мейле кевкстизе се сюпав аванть:</txt>
<trEng></trEng></sent></p>
<p><sent><txt>― А виськскак теть?</txt>
<trEng></trEng></sent></p>
<p><sent><txt>― Козявонь киськс а педи виськс.</txt>
<trEng></trEng></sent></p>
<p><sent><txt>― А кинень мон эно теде мейле молян энялдомо ды чеерькс авардезь вешеме?</txt>
<trEng></trEng></sent></p>
<p><sent><txt>― Олясь тонь.</txt>
<trEng>That's up to you.</trEng></sent>
<sent><txt>Нал велесь покш.</txt>
<trEng>Nal-ville is a big place.</trEng></sent></p>
<p><sent><txt>― Трисподни туеде ды чаразь-юрнозь ваядо немоеть марто, ― мерсь велявтомстонзо Якшамкань Палага.</txt>
<trEng></trEng></sent></p>
<page>((KutoA1976-0196))</page>
<p><sent><txt>Ненько марто апак простя ды кеждензэ сорнозь витьстэ тусь мекев.</txt>
<trEng></trEng></sent>
<sent><txt>Молемстэнзэ лия сюпавнень уш эзь велявто: бути Латкайть отказасть, Алякат а максыть, Пелевенькань жо Мокей марто Мазылькадо ― кортамс а мезть.</txt>
<trEng></trEng></sent>
<sent><txt>Нонат Листаронь ды Ягрань ловить осторожникекс, прок неть, пайстомотне, пекстазь меньгак саламонь или жо киньгак маштомань кисэ...</txt>
<trEng></trEng></sent></p>
<p><sent><txt>Кудов пачкодезь авась кармась курмонзо-кармонзо ды нуланзо-валанзо потмова сокорямо: вешнесь мезе миемс.</txt>
<trEng></trEng></sent>
<sent><txt>Ванды чизэ пеця ― Зарецкойсэ базар.</txt>
<trEng></trEng></sent>
<sent><txt>Горобиянзо чамомс авась кайсесь киякс куншкантень ацазь ашо простынянть лангс мезе тензэ понги: полсапожкат, сарафант, кофтат, коцт ашкт, Листаронь голой кемть, романовской шуба, пиже покш шаль ды ковровой паця.</txt>
<trEng></trEng></sent>
<sent><txt>Сюлмось пурнавсь аволь вишкине ды Палага тусь Нужанень.</txt>
<trEng></trEng></sent>
<sent><txt>Васняяк, эрявсь тензэ кевкстемс Платонь ― моли ли се ванды базаров ды узерензэ саекшнизе човамс.</txt>
<trEng></trEng></sent>
<sent><txt>Паряк, уш анок семс...</txt>
<trEng></trEng></sent></p></chap>
<chap><chapNo>3</chapNo>

<p><sent><txt>Чись кекшсь пель экшс валгома лангсо ды кармась а шкастонзо чопотеме.</txt>
<trEng></trEng></sent>
<sent><txt>Палага стамбаро совась кудов ды пувась тол.</txt>
<trEng></trEng></sent>
<sent><txt>Узересь аксялов путомстонзо цивтордозевсь.</txt>
<trEng></trEng></sent>
<sent><txt>Истя чопода пельстэнть верськедевсь ёндол, истя Палагань мелявксто ды рискстэ пешксе прява нулк мерезевсь мель, васенцеде цярадиця пурьгиненть кондякс тандавтниця мель, эйкакшонь вечкиця лембе седеентень а ладиця, а педиця, кельме, кежев ды вельть раужо мель, валсо ёвтавомадояк пелиця мель.</txt>
<trEng></trEng></sent></p>
<p><sent><txt>Омбоцеде ранкстась пурьгине ды Палага саизе прянзо вальмастонть, вишка крёсткесэ чекадизе мештензэ ды моткодезевсь:</txt>
<trEng></trEng></sent></p>
<p><sent><txt>― Понгат ледемс ― кавто урозт кадат.</txt>
<trEng></trEng></sent></p>
<p><sent><txt>Кудонь азоравась истяня пельсь эсензэ чопода мельдензэ.</txt>
<trEng></trEng></sent>
<sent><txt>Се, прок тумо-гуй, мерят, пизэ прязонзо тейсь.</txt>
<trEng></trEng></sent></p>
<p><sent><txt>Пря потсо мель.</txt>
<trEng></trEng></sent></p>
<p><sent><txt>Менельсэ пель.</txt>
<trEng></trEng></sent></p>
<p><sent><txt>Зэрни пелесь.</txt>
<trEng></trEng></sent></p>
<p><sent><txt>Нерни мелесь: « Човсезь узерьсэнть, васняяк, эряви теть керямс кавонест пайстомо эйкакшот, мейле кочомсонзо чулгомс эсь прят».</txt>
<trEng></trEng></sent></p>
<page>((KutoA1976-0197))</page>
<p><sent><txt>Лиядо кодаткак арсемат аванть пряс эзть кельге.</txt>
<trEng></trEng></sent>
<sent><txt>Те мелесь ёмавтызе кудонь азораванть аштемс тарканзо, секс Палага сонсь а соды кода, мезде ужинавтынзе эйкакштнень ды мацтинзе коник лангс.</txt>
<trEng></trEng></sent></p>
<p><sent><txt>Марясь, кода стакасто ды кувакасто лекстась ушось.</txt>
<trEng></trEng></sent>
<sent><txt>Вачкотькс марто пиземе тусь.</txt>
<trEng></trEng></sent></p>
<p><sent><txt>Авась укстась.</txt>
<trEng></trEng></sent>
<sent><txt>Пизементь ладсо жо кармасть риснеме ды польдердеме сельведензэ.</txt>
<trEng></trEng></sent></p>
<p><sent><txt>Пачк ве кувтолдсь ёндолось.</txt>
<trEng></trEng></sent>
<sent><txt>Веньберть кавтолдсь Палага.</txt>
<trEng></trEng></sent>
<sent><txt>Кунсолось оймензэ потсо пелькстыця превензэ ды седеензэ кежев ды сэтьмажа вайгельть.</txt>
<trEng></trEng></sent>
<sent><txt>Вейкесь мери:</txt>
<trEng></trEng></sent></p>
<p><sent><txt>― Нать, аламо мирдевтеме нилеце пель иетнень ютамсто тон, ава прясот, кирдить-кандыть аволь авань мелявкст, мельсапарот, покордавкст, майсемат ды пиштевтемат...</txt>
<trEng></trEng></sent>
<sent><txt>Листар а сы кудов.</txt>
<trEng></trEng></sent>
<sent><txt>А стяко жо те шкас кулязояк арась.</txt>
<trEng></trEng></sent>
<sent><txt>Тонстеть эряви седе курокке менемс истямо певтеме пиже мукастонть.</txt>
<trEng></trEng></sent>
<sent><txt>Ве пе тейть.</txt>
<trEng></trEng></sent></p>
<p><sent><txt>Омбоцесь отвечи:</txt>
<trEng></trEng></sent></p>
<p><sent><txt>― Бути пря удеметь аволь уш весе коськсь, преветь а весе маштсть ― истя, содазь, а теят.</txt>
<trEng></trEng></sent>
<sent><txt>Кода кепедьсак узеренть нилеце иесэ Лилят лангс? Исяк чокшне, мадемадонзо икеле кутморямстот, а сон ли тонеть мерсь: « Вецктян, авай, айдо пек, ямбамо сюкоёдо пек».</txt>
<trEng></trEng></sent>
<sent><txt>Ал вечки тейтернесь алкукс пек, ансяк пачколи се тензэ чуродояк чуросто ― зярдо васолбабазо канды тензэ гостинецекс.</txt>
<trEng></trEng></sent>
<sent><txt>Лиля сестэ прянзо шнакшны лелянстэньгак: « Я, Мися, монь аём уи, а тень ая-а-ась».</txt>
<trEng></trEng></sent>
<sent><txt>Миша тейни сазоронзо ёнов а ваныцякс, ансяк ватказь ал чинеденть касыть судо варянзо.</txt>
<trEng></trEng></sent>
<sent><txt>Тюсось-понаськак Лилянь ― эсеть.</txt>
<trEng></trEng></sent>
<sent><txt>Арсек, эйдень ава, сень лангаяк: кода керясак мирдеть ёнов молиця Михалот?</txt>
<trEng></trEng></sent></p>
<p><sent><txt>― Мекс а маштомс тонаньгак, теньгак, ― прась истят валтнэнь трокс кежей вайгелесь, ― кельме кевень кудодо башка тонь мезетькак сыненст кадомс арась.</txt>
<trEng></trEng></sent>
<sent><txt>Аволить некшнеяк, кода боярт эрить, ― лия тевесь, ― а ней бути сыненст алкукс прят микшнеме кармат...</txt>
<trEng></trEng></sent>
<sent><txt>Кулок, иляк максо гадямс телат-полкот!</txt>
<trEng></trEng></sent></p>
<p><sent><txt>― Сполатесь теть а покш ули, прядсакак прят, ёмавтсытькак эйкакшот.</txt>
<trEng></trEng></sent>
<sent><txt>Нама, сынь вишкинеть.</txt>
<trEng></trEng></sent>
<sent><txt>Вант оно, зярдо кудо потмонть валдомгавтсы ёндол, ― неят, кода нурси мештензэ лангсо Лилянь ашола ды пухляня кеднесь, прок паро налкшке?</txt>
<trEng></trEng></sent></p>
<page>((KutoA1976-0198))</page>
<p><sent><txt>― Лоткак лавшо седееть вале кемемадо.</txt>
<trEng></trEng></sent>
<sent><txt>Манятанзат.</txt>
<trEng></trEng></sent>
<sent><txt>Ансяк тарксесак шканть.</txt>
<trEng></trEng></sent>
<sent><txt>Ютавтсак венть ― учок омбоце...</txt>
<trEng></trEng></sent></p>
<p><sent><txt>― Тон жо ведь вандынь базарсо миемс анокстыть нулат-валат?</txt>
<trEng></trEng></sent></p>
<p><sent><txt>― Кинень эрявить сынь? Ансяк тонстеть питнейть.</txt>
<trEng></trEng></sent></p>
<p><sent><txt>― Паряк рами кияк юткстост хоть мезеяк.</txt>
<trEng></trEng></sent>
<sent><txt>Снартомс эряви.</txt>
<trEng></trEng></sent></p>
<p><sent><txt>― Дура! Тон яла тувталт вешнят.</txt>
<trEng></trEng></sent>
<sent><txt>Арсят арасьчистэть менеме.</txt>
<trEng></trEng></sent></p>
<p><sent><txt>― Да, куломантень, ава, кенерят...</txt>
<trEng></trEng></sent></p>
<p><sent><txt>― Ансяк шканть истя печтнесак чинзэ лисемс.</txt>
<trEng></trEng></sent></p>
<p><sent><txt>― Нама, те виде: кулома ды ёмамо вечкить ве ды пек тусто чопода.</txt>
<trEng></trEng></sent></p>
<p><sent><txt>― Чатьмонть, эсеть валдо тевсэяк яла кавтолдыця седей.</txt>
<trEng></trEng></sent>
<sent><txt>Муить уш кинь важдамс.</txt>
<trEng></trEng></sent></p>
<p><sent><txt>― А тон адя лавгак.</txt>
<trEng></trEng></sent></p>
<p><sent><txt>― Оргодть!</txt>
<trEng></trEng></sent></p>
<p><sent><txt>Палага навто кедьсэ кундызе прок лакиця прянзо ды чиремкшнезевсь, теке вальмало килеесь.</txt>
<trEng></trEng></sent></p>
<p><sent><txt>― Нал велесэнть паро ломантькак ламо: кияк идетянзат.</txt>
<trEng></trEng></sent></p>
<p><sent><txt>― Исяк якить эсь койсэть весемеде паронтень ― отказась теть.</txt>
<trEng></trEng></sent></p>
<p><sent><txt>― Лия муят.</txt>
<trEng></trEng></sent></p>
<p><sent><txt>― Иля кеме киньгак лангс.</txt>
<trEng></trEng></sent>
<sent><txt>Уш Ненько тонеть ульнесь аволь ансяк ялгакс, натой седеень витема ды чамдома таркакс, лиякс меремс ― оякс, а зярдо сюпав Латкай Навонь урьвасто теевсь кудонь азоравакс, ― лоткась ломанькс ловомадот.</txt>
<trEng></trEng></sent>
<sent><txt>Эсь прят иля манче, пайстомо, кельмевтик седе курок седееть, вачкодик васня Михалот, мейле Лилят.</txt>
<trEng></trEng></sent>
<sent><txt>Ансяк уш, нама, вант ― иля кома паламост: конасткак сыргози ды теветь а лиси.</txt>
<trEng></trEng></sent>
<sent><txt>Нейке жо саик узеренть.</txt>
<trEng></trEng></sent>
<sent><txt>Ансяк сон ули тонь весе сэпей рискстнэде менстицякс.</txt>
<trEng></trEng></sent>
<sent><txt>Ну, кепедик седе курок.</txt>
<trEng></trEng></sent>
<sent><txt>Вана истя.</txt>
<trEng></trEng></sent></p>
<p><sent><txt>― Вай, кедеть юрга коськест, лавтовга праст!</txt>
<trEng></trEng></sent></p>
<p><sent><txt>― Прос-тяк, прос-тяк! ― чеканясть прок, стенасо ходиктне.</txt>
<trEng></trEng></sent>
<sent><txt>Тон мекс пульзить коникенть ваксс, уряж?</txt>
<trEng></trEng></sent></p>
<p><sent><txt>― Аштек, простян мартост ломанькс, ― тошкстась Палага сутныця сельме латконзо панар ожа песэнзэ нартнемстэ.</txt>
<trEng></trEng></sent></p>
<page>((KutoA1976-0199))</page>
<p><sent><txt>Сельмензэ, прок тештть, пель экшс, таго кекшевсть валовиця сельведень мутна сувсо.</txt>
<trEng></trEng></sent></p>
<p><sent><txt>Мерят, кинь-бути проклянямсто пурьгинесь пельстэнть ёртнесь колмо сюро марто сырнень сянгт.</txt>
<trEng></trEng></sent></p>
<p><sent><txt>Частнэ друг лоткасть якамодо.</txt>
<trEng></trEng></sent></p>
<p><sent><txt>Ендолонь буто сорныця валдось колмоксть, мерят, кечкердинзе вальматнень, ды авась кедензэ лапасо лепштизе пек талномадо волнакс кепсетиця мештензэ.</txt>
<trEng></trEng></sent>
<sent><txt>Стамбаро комась.</txt>
<trEng></trEng></sent>
<sent><txt>Вельть ёжо марязь, ансяк турва песэнзэ палызе васня Лилянзо кедненть, мейле Михалонзо конянть.</txt>
<trEng></trEng></sent>
<sent><txt>Прок пиземесь, тошкстась:</txt>
<trEng></trEng></sent></p>
<p><sent><txt>― Прощайте ды простямизь монь, левкскень.</txt>
<trEng></trEng></sent>
<sent><txt>Арась мелем ды маштсь вием истя майсемс.</txt>
<trEng></trEng></sent>
<sent><txt>Те мень эрямо тенк: пекиненк вачот, пильгиненк кепеть, лангиненк яла штапот.</txt>
<trEng></trEng></sent>
<sent><txt>Нуласо якамодонк чулксетиця седеем раужкадсь, кенженк порнемеде ― сизесь апак лотксе ськирятозь ды сорнозь, вельть эрьгана сельведнеденк ― сормавсь, томбакасто ды стакасто лексемадонк ― шержиясь.</txt>
<trEng></trEng></sent>
<sent><txt>Ютась чокшне, монь мако зёрнынень, валгсь остатка чинк.</txt>
<trEng></trEng></sent>
<sent><txt>Валске лиси ― живстэ минек а несамизь, а мусамизь.</txt>
<trEng></trEng></sent>
<sent><txt>Лавшо седей ломанть калмасамизь.</txt>
<trEng></trEng></sent>
<sent><txt>Ды, бути ули паз, илядо пеняця тензэ монь лангс: курксто сускомомгак максылия тыненк.</txt>
<trEng></trEng></sent></p>
<p><sent><txt>Превтне тензэ таго кармавтсть:</txt>
<trEng></trEng></sent></p>
<p><sent><txt>― Кундык узеренть кавто кедьсэ ды, прок пенге цюркань лазомсто, кепедик, натой рунготкак мендявозо удалов.</txt>
<trEng></trEng></sent>
<sent><txt>Ансяк верськеди таго ёндолось, вачкодик Михалонь весе вийсэть пряс...</txt>
<trEng></trEng></sent></p>
<p><sent><txt>― Иляк токше, чачи преветь маштост, иля тейне палачекс!</txt>
<trEng></trEng></sent></p>
<p><sent><txt>― Эх, узере, ― тошкстазевсь Палага, ― зярдо тон монень истя стакакс марявкшныть? Мекс а кунсолат?</txt>
<trEng></trEng></sent></p>
<p><sent><txt>Палага то виевгады, то лавшоми.</txt>
<trEng></trEng></sent></p>
<p><sent><txt>Зэрни пурьгинесь.</txt>
<trEng></trEng></sent></p>
<p><sent><txt>Кувтолды ёндолось.</txt>
<trEng></trEng></sent>
<sent><txt>Меельдензэ седеяк пек тустоми чоподась, прок раужо мода.</txt>
<trEng></trEng></sent></p>
<p><sent><txt>― Бути мольсь мелеть эрямодонть, ― марявсть Палаганень лембе седеензэ валтнэ, ― прядык ансяк эсь прят.</txt>
<trEng></trEng></sent>
<sent><txt>Эйкакштнень жо кадыть урозокс.</txt>
<trEng></trEng></sent>
<sent><txt>Оляськак лангсост а тонь...</txt>
<trEng></trEng></sent></p>
<p><sent><txt>― Ды кинь эно? ― кевкстизе кежев раужо мелесь.</txt>
<trEng></trEng></sent>
<sent><txt>― Паряк, сетнень, конат мейле кармить обидямост, ломанькс а ловомост?</txt>
<trEng></trEng></sent></p>
<page>((KutoA1976-0200))</page>
<p><sent><txt>― Эряк тонськак.</txt>
<trEng></trEng></sent>
<sent><txt>Эйкакштнень жо ливтсыть ломанькс ― пасиба теть мейле ёвтыть, сыре ловажат-кахмарят анелицякс, оймавтыцякс улить эрямот пес.</txt>
<trEng></trEng></sent></p>
<p><sent><txt>― Кольнек, ава! Налксек эрямнесэ...</txt>
<trEng></trEng></sent></p>
<p><sent><txt>Пиже зорясь неявсь Палаганень згилиця менеленть мизолксокс.</txt>
<trEng></trEng></sent></p>
<p><sent><txt>Пшти узересь аванть прянзо вельксэс теке сонсь ливтясь, ансяк сонзэ тевс нолдыцясь чувтомсь тарказонзо.</txt>
<trEng></trEng></sent>
<sent><txt>Цёрань вайгель марясь:</txt>
<trEng></trEng></sent></p>
<p><sent><txt>― Палага, тон моликсэлить мартон базаров, ― мерсь Валдай Плато совамстонзо.</txt>
<trEng></trEng></sent></p>
<p><sent><txt>Листарнинть кедьстэ мениця узересь прась кияксонть куншкас.</txt>
<trEng></trEng></sent></p>
<p><sent><txt>― Мекс кенкшеть апак пекстакольть вейкест пес?</txt>
<trEng></trEng></sent></p>
<p><sent><txt>Авась витькстась.</txt>
<trEng></trEng></sent></p>
<p><sent><txt>― Алкукс?</txt>
<trEng></trEng></sent></p>
<p><sent><txt>― А кенгелян.</txt>
<trEng></trEng></sent></p>
<p><sent><txt>― Ды кодамо чумочи тейсть эйкакшот?</txt>
<trEng></trEng></sent></p>
<p><sent><txt>― Мон истя сынсткак менстиксэлинь берянь эрямодонть, лиякс ― валске сыргозить, кармить кши кедьстэнь вешеме ― сон арась.</txt>
<trEng></trEng></sent></p>
<p><sent><txt>― А мекс исяк эзить витькста теде монень?</txt>
<trEng></trEng></sent></p>
<p><sent><txt>― Виськсэм ули.</txt>
<trEng></trEng></sent></p>
<p><sent><txt>― Пурнак-сэрняк, адя мартон Зарецкоев...</txt>
<trEng></trEng></sent>
<sent><txt>Я, тон оршазят уш, карсезяткак.</txt>
<trEng></trEng></sent>
<sent><txt>Нать, монь учат?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Эзинь мадне.</txt>
<trEng></trEng></sent>
<sent><txt>Туиксэлинь эйкакшон мельга тов, косто кияк мекев а сакшны.</txt>
<trEng></trEng></sent></p>
<p><sent><txt>― Тон авась превей ды мезть а эрявить иля кортне...</txt>
<trEng></trEng></sent>
<sent><txt>Теде мейле басятано: пора тенек сыргамс.</txt>
<trEng></trEng></sent></p>
<p><sent><txt>― Аволь рудаз?</txt>
<trEng></trEng></sent></p>
<p><sent><txt>― Ансяк пуленть мацтизе...</txt>
<trEng></trEng></sent>
<sent><txt>Цела кши кандовтан Матрянь кедьстэ тенк, вандынень мутано займамс почткак.</txt>
<trEng></trEng></sent></p>
<p><sent><txt>― Монень а кемить.</txt>
<trEng></trEng></sent></p>
<p><sent><txt>― Мон отвечамо кисэть карман эно Листарот самс.</txt>
<trEng></trEng></sent></p>
<p><sent><txt>― Арсят, велявты сон?</txt>
<trEng></trEng></sent></p>
<p><sent><txt>― А ков эно моли? Вакска ютатанзат? Аволь превей ули...</txt>
<trEng></trEng></sent>
<sent><txt>Косо канстот?</txt>
<trEng></trEng></sent></p>
<p><sent><txt>Плато каподизе миемс анокстазь а вишкине сюлмонть.</txt>
<trEng></trEng></sent></p>
<p><sent><txt>― Узерентькак, ― сон мерсь, ― сайса зярс-мейс: кармить мезть а эрявить уш тейнеме.</txt>
<trEng></trEng></sent></p>
<page>((KutoA1976-0201))</page>
<p><sent><txt>― Покш пасиба теть, Плато леляй.</txt>
<trEng></trEng></sent></p>
<p><sent><txt>― Рана, Палагакай, рана сонзэ ёвтамс: паро тонеть эзинь тее.</txt>
<trEng></trEng></sent></p>
<p><sent><txt>― Оймем ашолгавтык.</txt>
<trEng></trEng></sent></p>
<p><sent><txt>― Ну те тевесь а стака...</txt>
<trEng></trEng></sent>
<sent><txt>Базаров якамозот эйкакшот мельга карми вантнеме Матря.</txt>
<trEng></trEng></sent></p>
<p><sent><txt>Палага варштась коникенть ёнов раужо меленть лецтезь ды натой соракадсь лавтовстонзо пильгалов.</txt>
<trEng></trEng></sent>
<sent><txt>Эряскадсь туеме Платонь мельга.</txt>
<trEng></trEng></sent></p>
<p><sent><txt>Ваны Чувырькань Петра кильдезь лишмензэ вакссто, проулкастонзо: Нужань Плато, шабразо, стакасто канды Якшамкань кедьстэ кодамо-бути сюлмо, Палага жо моли мельганзо, ― сеске сась превезэнзэ: « Кенерсь мондень икеле те мазый авантень бесэсь.</txt>
<trEng></trEng></sent>
<sent><txt>Мезе ней, бойка Петра, кадовсь тейнеме тонеть? Кода туемс Палагань мельс? Эрь, мезеяк рамак тензэ базарсо ды казик.</txt>
<trEng></trEng></sent>
<sent><txt>Ансяк примасы ли казнеть.</txt>
<trEng></trEng></sent>
<sent><txt>Паряк, поздаить уш умок.</txt>
<trEng></trEng></sent>
<sent><txt>Вансынек...</txt>
<trEng></trEng></sent>
<sent><txt>Плато узереяк оно канды.</txt>
<trEng></trEng></sent>
<sent><txt>Те, нама, ютко шкасто кудосо човсемс.</txt>
<trEng></trEng></sent>
<sent><txt>Тон вана плотникат, Петра, да тезэньгак смустеть эзь сато.</txt>
<trEng></trEng></sent>
<sent><txt>Ней вана тресяк чама бокат, порть пейть.</txt>
<trEng></trEng></sent>
<sent><txt>А смеямось тонь эстедеть икеле чачсь.</txt>
<trEng></trEng></sent>
<sent><txt>Истя теветь а туи».</txt>
<trEng></trEng></sent></p></chap>
<chap><chapNo>4</chapNo>
<p><sent><txt>Зарецкоенть ланга пиземесь веть ютась виевстэ.</txt>
<trEng></trEng></sent>
<sent><txt>Базаронь эземесь ульнесь вельть рудазов ды базароськак лавшоль.</txt>
<trEng></trEng></sent>
<sent><txt>Лишмень аштема тарканть эйстэ цють ве ёно тингекс чалксезь луганть ланга Палагаяк сравтнинзе микшневксэнзэ сынст перька пологонть келес.</txt>
<trEng></trEng></sent>
<sent><txt>Малазонзо мольсь Алякань Захар ды кевкстизе:</txt>
<trEng></trEng></sent></p>
<p><sent><txt>― Тон мекс микшнят остатка нулат-валаткак?</txt>
<trEng></trEng></sent></p>
<p><sent><txt>― Ярсамс а мезде.</txt>
<trEng></trEng></sent></p>
<p><sent><txt>― Мекс эзить пшкаде монень? Максовлинь бу заём...</txt>
<trEng></trEng></sent></p>
<p><sent><txt>― Течияк пачкодян.</txt>
<trEng></trEng></sent></p>
<p><sent><txt>― Мольть.</txt>
<trEng></trEng></sent></p>
<p><sent><txt>― Пасиба.</txt>
<trEng></trEng></sent></p>
<p><sent><txt>Чувырькань Петра теинзе базарсо тевензэ ды трактирэвгак совсесь.</txt>
<trEng></trEng></sent>
<sent><txt>Тосто уш лиссь а ськамонзо: мельс-паро марто.</txt>
<trEng></trEng></sent>
<sent><txt>Сон мольсь Палагань малас.</txt>
<trEng></trEng></sent></p>
<p><sent><txt>― Мезеяк миить? ― кевкстни.</txt>
<trEng></trEng></sent></p>
<p><sent><txt>― Эзинь.</txt>
<trEng></trEng></sent>
<sent><txt>Ды мелемгак аштезь уш мольсь.</txt>
<trEng></trEng></sent></p>
<p><sent><txt>― Паряк, паро рамиця сы.</txt>
<trEng></trEng></sent></p>
<page>((KutoA1976-0202))</page>
<p><sent><txt>― Берянеськак натой эзь учово.</txt>
<trEng></trEng></sent>
<sent><txt>Часиясь, нать, вакска ютымим.</txt>
<trEng></trEng></sent></p>
<p><sent><txt>Ялатеке те колмо велень мазый авась эзь неяво истямо жо нусманякс, кодамоль валске.</txt>
<trEng></trEng></sent>
<sent><txt>Сельмсэнзэ цивтордсь кинь-бути или мезень-бути лангс кемемань валдо запятойнеть.</txt>
<trEng></trEng></sent>
<sent><txt>Эрьва сельмсэнть вейке.</txt>
<trEng></trEng></sent>
<sent><txt>Мерят, алкукс полавтовсь Палага.</txt>
<trEng></trEng></sent></p>
<p><sent><txt>― Монь зепсэнь вана вина бутылка.</txt>
<trEng></trEng></sent>
<sent><txt>Бути теть максса, кежеть а сыть?</txt>
<trEng></trEng></sent></p>
<p><sent><txt>Кевкстни истя Петра, сонсь пели: а примасы Палага те сонзэ казненть.</txt>
<trEng></trEng></sent>
<sent><txt>Отказы ды, паряк, теде башка, ёвты кодаткак вельть пшти валт.</txt>
<trEng></trEng></sent></p>
<p><sent><txt>Палага жо саизе полуштофонть апак покшкавтне ды мирдензэ голой кементь потс путомстонзо пасиба мерсь.</txt>
<trEng></trEng></sent>
<sent><txt>Петра тенень истя радовась, теке те мазый авась тердизе течи чокшне жо бутылканть мартонзо симеме.</txt>
<trEng></trEng></sent>
<sent><txt>« Секень вант, ― арсесь цёрась, ― эрязь-аштезь мелезэнзэ туян».</txt>
<trEng></trEng></sent></p>
<p><sent><txt>« Улить пазонть паро ломанензэ, ― се шкане жо меревсь эсь пачканзо Палага.</txt>
<trEng></trEng></sent>
<sent><txt>― Сась малазон Алякань Захар ды пшкадсь: « Максовлинь бу заём».</txt>
<trEng></trEng></sent>
<sent><txt>Латкай Ненько монь марто тейсь а ломанькс, те жо, мерят, ангел.</txt>
<trEng></trEng></sent>
<sent><txt>Эх, кода бу тензэ седе курокке пачкодемс».</txt>
<trEng></trEng></sent></p>
<p><sent><txt>Ки мери, Зарецкойстэ Нал велес ансяк вете вайгельбеть, келезэ бу коськевель ды паморевель истя кенгелеманзо кис.</txt>
<trEng></trEng></sent>
<sent><txt>Палаганень марявсь те кись кувакадо кувакакс.</txt>
<trEng></trEng></sent>
<sent><txt>Нужань гнедой эльдеськак неявсь тензэ нузякстояк нузяксокс.</txt>
<trEng></trEng></sent>
<sent><txt>Хропатьсы Плато кшнань ождя песэ ― лунтяди весть-кавксть, мекев лотки ардомодо.</txt>
<trEng></trEng></sent>
<sent><txt>Хоть авардть, кодамо досадна шканть печтнемс.</txt>
<trEng></trEng></sent>
<sent><txt>Кияк моли Захарнэнь истя жо сюронь займамо пайстомо Палагадо икеле ды калавтсы сень лембе седеенть, мейле моткодезеви Листарнинстэнь Захар: « Учнинь эйсэть, ансяк эзить са ды савтовсь идемс лия ломань, а ней уш монсеньгак розем лишной арась».</txt>
<trEng></trEng></sent>
<sent><txt>Истямо грех илязо лисе, кадоват эйкакшот марто майсеме таго кшивтеме, зярс а кенери од розь».</txt>
<trEng></trEng></sent></p>
<p><sent><txt>Палага озадоль авакс: кутьмерезэ икелев, а пильгензэ крандазонть кувалт.</txt>
<trEng></trEng></sent>
<sent><txt>Ансяк ноцковтовиль эльдесь, авась комазевиль удалов ды марявсь тензэ, молить аволь Нал велев, а мекев ― Зарецкоев ды седеяк ульнесь тензэ а паро.</txt>
<trEng></trEng></sent></p>
<p><sent><txt>Зярдо лишмесь лоткась Нужань орта лангс, Палага каподизе курмонзо-кармонзо марто сюлмонзо, валгсь крандайстэнть ды, пасибань апак ёвта, нать, стувтызе, комадо ношкстась кудов, а уш тосо таргизе Петрань кедьстэ получазь бутылканть, эцизе лангсонзо сумань зепс, каподизе чаво мешоконзо ды секе пильге лангсо, кува молезь, кува чиезь, напустясь Аляканень.</txt>
<trEng></trEng></sent></p>
<page>((KutoA1976-0203))</page>
<p><sent><txt>Захар эрясь Кашт веленть куншкасо, чинь каршо порядкасонть.</txt>
<trEng></trEng></sent>
<sent><txt>Покш ды икельсть-удалсть кудонзо шочктне, прок сурксонь пачк таргазь, вейкетть.</txt>
<trEng></trEng></sent>
<sent><txt>Уш комсь иеть ютасть, кода чапомс максокшнынзе Томар ваксканзо ютыця вейксэ татарнэнь.</txt>
<trEng></trEng></sent>
<sent><txt>Васня те кудось чавозель, да тёстнэ наксадсть, мейле савтовсть лутнемс.</txt>
<trEng></trEng></sent>
<sent><txt>Икельце стенась якстере, прок кудонть азоронзо чамась.</txt>
<trEng></trEng></sent></p>
<p><sent><txt>Алякань кардазоськак ацазель лазсо.</txt>
<trEng></trEng></sent>
<sent><txt>Те сэдявксонть куншкасо тюжалгалесь таркине, косто, нать, аволь умок урядазельть лишмень летьке шакуркат.</txt>
<trEng></trEng></sent>
<sent><txt>Петнанть велькссэ верев-алов ливтнесть прок човарсо томбиця маравт.</txt>
<trEng></trEng></sent>
<sent><txt>Палага арсезевсь: « Лишмезэяк сонсензэ кондямо копав: неят, навозонзо пачтни кудов.</txt>
<trEng></trEng></sent>
<sent><txt>Базарстонть састь, нать».</txt>
<trEng></trEng></sent></p>
<p><sent><txt>Азорось кудосоль.</txt>
<trEng></trEng></sent>
<sent><txt>Бульчом, ансяк обедавсть.</txt>
<trEng></trEng></sent>
<sent><txt>Марька пурнась пенчть-вакант.</txt>
<trEng></trEng></sent>
<sent><txt>Пельсь калдордомадост: коник лангсо мадезель Захар.</txt>
<trEng></trEng></sent>
<sent><txt>Истя чиремсь оймсеме.</txt>
<trEng></trEng></sent>
<sent><txt>Ансяк маризе совамсто ды здоровамсто Палагань, апак пувта стясь, каясь нузякст, автемстэ крёстызе кургонзо, витинзе кружалойстэ наразь ашо прячерензэ, пуворинзе усанзояк.</txt>
<trEng></trEng></sent>
<sent><txt>Эсь пачканзо мерезевсь: « Те вана ― ава.</txt>
<trEng></trEng></sent>
<sent><txt>Монь мелень мольстиця Модарькась истямо мазыйкантень а маштови пильгень нардамо нулакскак».</txt>
<trEng></trEng></sent></p>
<p><sent><txt>Палага, зярдо кудазоравась сонензэ мерсь ютамодо икелев, уцордызе зепстэнзэ вина бутылканть, путызе столь лангс, озась икельсь эзементень ды пшкадсь:</txt>
<trEng></trEng></sent></p>
<p><sent><txt>― Истя кавоненк пильге сюконямо совинь.</txt>
<trEng></trEng></sent>
<sent><txt>Марька патяй, ульть пек паро тетянь-авань эйкакшокс: каяк весть монь кис мирдете вал, а максы ли заём од сюронь кенеремс пондо-кавто рознеть.</txt>
<trEng></trEng></sent></p>
<p><sent><txt>― Кортнинек уш теде чияк.</txt>
<trEng></trEng></sent>
<sent><txt>Азё, Захар, онкстак тензэ.</txt>
<trEng></trEng></sent>
<sent><txt>Ломанькс ловоманзо кисэ кизна тенек авась чишка нуеме сы.</txt>
<trEng></trEng></sent></p>
<p><sent><txt>― Бути лиякс теи, мейле пандозо колмоце пель пондо.</txt>
<trEng></trEng></sent></p>
<p><sent><txt>Палага согласясь.</txt>
<trEng></trEng></sent></p>
<page>((KutoA1976-0204))</page>
<p><sent><txt>― Ну, сестэ варчасынек винанзо.</txt>
<trEng></trEng></sent></p>
<p><sent><txt>Марька ливтсь каштом икельде чапавтозь умарть, куярт-капстат.</txt>
<trEng></trEng></sent>
<sent><txt>Вейсэ озасть столенть экшс.</txt>
<trEng></trEng></sent>
<sent><txt>Кудазорось кедь куншкасо вачкодизе потмаксос полуштофонть, нуртясь вина мик цела чашка ды путызе Палагань икелев.</txt>
<trEng></trEng></sent></p>
<p><sent><txt>― Мон, Захар леляй, винанть а содаса танстензэ ды пазось илязо мере...</txt>
<trEng></trEng></sent></p>
<p><sent><txt>― Бути тень а симсак потмаксос, таркастонгак а сырган ды винадот капляяк а корштан.</txt>
<trEng></trEng></sent></p>
<p><sent><txt>Листарнизэ симизе винанть.</txt>
<trEng></trEng></sent>
<sent><txt>Комавтызе чашканть.</txt>
<trEng></trEng></sent></p>
<p><sent><txt>― Эрь, ней ярсак, ― важовсто мерсь Модарька ды порксась Палагань икелев, мерят, пизьгатав, а покш пидезь ал.</txt>
<trEng></trEng></sent></p>
<p><sent><txt>Палага ярсась висксэнь апак сода ды винадонть ансяк весёлгадсь.</txt>
<trEng></trEng></sent>
<sent><txt>Кудазорось цисланзо кисэяк эзь симе ды нинстэнь эзь кандо.</txt>
<trEng></trEng></sent></p>
<p><sent><txt>Тусть утомов.</txt>
<trEng></trEng></sent>
<sent><txt>Икелев Захар.</txt>
<trEng></trEng></sent>
<sent><txt>Мельганзо тия-тува пупорькшнесь Палага.</txt>
<trEng></trEng></sent>
<sent><txt>Каршозост пире кинть кувалт ардсь раужо сараз мельга якстере атякш.</txt>
<trEng></trEng></sent>
<sent><txt>Эзь сасаво тона.</txt>
<trEng></trEng></sent>
<sent><txt>Кирнявтсь атякшось пезэмкс пряс, рукштадинзе сёлмонзо ды кармась морамо.</txt>
<trEng></trEng></sent></p>
<p><sent><txt>« Ну мельспарось покш муевсь тонеть, ― арсесь атякшонть ланга пире кияванть молемстэнзэ Захар.</txt>
<trEng></trEng></sent>
<sent><txt>― Муить мейсэ шнамс пря: авакш менстить, пайстомо.</txt>
<trEng></trEng></sent>
<sent><txt>Да.</txt>
<trEng></trEng></sent>
<sent><txt>Тонь эйстэ уш саразт орголить, а вана монь мельга сонсь авась моли ды вант ― кодамо.</txt>
<trEng></trEng></sent>
<sent><txt>Кашт велесэ весемеде вадря, прок инязорава.</txt>
<trEng></trEng></sent>
<sent><txt>Монь вана тевем лиси.</txt>
<trEng></trEng></sent>
<sent><txt>Куркс касыцякс а теян ды а менстяса, бути уш кедень малас понгсь».</txt>
<trEng></trEng></sent></p>
<p><sent><txt>Пачкодсть утомо кенкшенть ваксс.</txt>
<trEng></trEng></sent>
<sent><txt>Панжомась тонань ульнесь винтовой.</txt>
<trEng></trEng></sent>
<sent><txt>Захар велявтнесь ключонть мезде-бути арсезь ды турванзо пуворязь.</txt>
<trEng></trEng></sent>
<sent><txt>Ансяк панжовсь кенкшесь, утомстонть кирнявтсь ашо марто раужо псака.</txt>
<trEng></trEng></sent>
<sent><txt>Палага натой тандадсь.</txt>
<trEng></trEng></sent></p>
<p><sent><txt>― На, Захар Андроныч, монь мешоконть, ― мерсь авась.</txt>
<trEng></trEng></sent>
<sent><txt>― Кеман лангозот ― а манясамак, ансяк онкстак уш, инескеть, колмоце пель пондо.</txt>
<trEng></trEng></sent></p>
<p><sent><txt>― Паряк, аламо? Зняро теть кандовить?</txt>
<trEng></trEng></sent></p>
<p><sent><txt>― Кавксошка, ― мешоконть венстемстэ витькстась Палага.</txt>
<trEng></trEng></sent></p>
<page>((KutoA1976-0205))</page>
<p><sent><txt>« Те жо нись Листаронь, ― мерсь эсь пачканзо Захар.</txt>
<trEng></trEng></sent>
<sent><txt>― Ансяк иля эцне вийсэ саемензэ, бути зняро канды».</txt>
<trEng></trEng></sent>
<sent><txt>Вайгельсэ пшкадсь:</txt>
<trEng></trEng></sent></p>
<p><sent><txt>― Адя тонськак совак пособлямо.</txt>
<trEng></trEng></sent></p>
<p><sent><txt>Палагаяк совась утомонтень.</txt>
<trEng></trEng></sent>
<sent><txt>Ламо чинеть каявсть судо каворензэ кинецтеме: почтонь, ямксонь, розень, вишень, шужонь, суронь, ликшань, а весемеде пек чеерень ды чаво ташто нешкень.</txt>
<trEng></trEng></sent></p>
<p><sent><txt>Захар икелевгак нежедизе потсто кенкшенть, мейле кутмордызе Палагань, тона друк явинзе кутморицянть кедензэ ды рикстедизе.</txt>
<trEng></trEng></sent>
<sent><txt>Цёрась ёртовсь вепелев ды прамстонзо мезе-бути токазевсь лавтовсонзо.</txt>
<trEng></trEng></sent>
<sent><txt>Прязонзо комавтовсь чаво розьбарь.</txt>
<trEng></trEng></sent>
<sent><txt>Авась эзь пейдезевеяк тень лангсо, хоть паро шкасто ракаволь бу пекензэ кундазь: истя састь кежензэ.</txt>
<trEng></trEng></sent>
<sent><txt>Судо сёлмонзо мик лапнозевсть, сельмсэнзэ запятойтне теевсть уропесэ точкакс.</txt>
<trEng></trEng></sent></p>
<p><sent><txt>― Тон, эрзянь ава, покшкавтнят пек.</txt>
<trEng></trEng></sent></p>
<p><sent><txt>― А тон, эрзянь цёра, истяня жо вишкавтнят: ломанькскак монь кондятнень а ловат...</txt>
<trEng></trEng></sent></p>
<p><sent><txt>Розень займицясь панжизе келес утомо кенкшенть, венстизе кавал алдонзо чаво мешоконть абунгадозь аштиця Захарнэнь ды кармась кортамо:</txt>
<trEng></trEng></sent></p>
<p><sent><txt>― Кирдть мельсэть, назола, вана тень.</txt>
<trEng></trEng></sent>
<sent><txt>Иляк стувтне, сюпав эрзя.</txt>
<trEng></trEng></sent>
<sent><txt>Ванат: лангсонзо мазылгали тешке ― пурьгине ёнкс.</txt>
<trEng></trEng></sent>
<sent><txt>Кикстнэ сисем, артстнэ сисем ― эрьванть тюсось-понась сонсензэ.</txt>
<trEng></trEng></sent>
<sent><txt>Зярдо зэряди тынк лангс аволь менельстэ ― мастордо виевдеяк виев пурьгине ды тонгак вачомат истя жо, кода ней мон, ― сестэ максса теть вана те чаво мешоконть кедьстэ-кедьс...</txt>
<trEng></trEng></sent></p>
<p><sent><txt>― Мезекс?</txt>
<trEng></trEng></sent></p>
<p><sent><txt>― Туят сонзэ марто Нал велеванть пурнамо.</txt>
<trEng></trEng></sent></p>
<p><sent><txt>― Семс тон вачодо врадат.</txt>
<trEng></trEng></sent></p>
<p><sent><txt>― А кулан.</txt>
<trEng></trEng></sent>
<sent><txt>Мон лёмзийкс педян эрямонть сех апаро таркас.</txt>
<trEng></trEng></sent>
<sent><txt>Кельме калмс а паневан арасьчинтень ды сы се валдо шкась ― пандови теть кежем истя, кода меринь...</txt>
<trEng></trEng></sent></p>
<p><sent><txt>― А сы.</txt>
<trEng></trEng></sent>
<sent><txt>Пазось роботы минек лангс.</txt>
<trEng></trEng></sent></p>
<p><sent><txt>Велявтсь Палага ды удалов апак варштне тусь.</txt>
<trEng></trEng></sent></p>
<p><sent><txt>« Истят моротнень минь марсинек, ― арсезевсь одежанзо витнемстэ ды ванськавтнемстэ Захар.</txt>
<trEng></trEng></sent>
<sent><txt>― Иля тандавтне пек, Палага: пекеть вачияк алкукс, омбоцеде чият монень энялдомо ды чевтемат, прок удяга.</txt>
<trEng></trEng></sent>
<sent><txt>Сован мартот пежетьс ― пазось простясамам.</txt>
<trEng></trEng></sent>
<sent><txt>Отец Иван ярмакт вечки: хоть коданя грешак ― идетянзат.</txt>
<trEng></trEng></sent>
<page>((KutoA1976-0206))</page>
<sent><txt>Валмеревкскак теде марсинь: « Зярдо стакат пежететь ― пазось ули неже теть».</txt>
<trEng></trEng></sent></p>
<p><sent><txt>Палагань кирьгапарьс кепететсь ал ды прок пова-монзо кармась.</txt>
<trEng></trEng></sent>
<sent><txt>Эзть кирдеве сельведензэ ды кавт»  рядсо.</txt>
<trEng></trEng></sent>
<sent><txt>тусть польдердеме.</txt>
<trEng></trEng></sent>
<sent><txt>Невтнемс сынст киненьгак арасе.ль мелезэ ды секс авась велявтсь Ведьмикшнинь.</txt>
<trEng></trEng></sent>
<sent><txt>марто Шитовонь проулкав.</txt>
<trEng></trEng></sent>
<sent><txt>Нама, сон арсесь тува ку-дов ютамстонзо кияк а несы.</txt>
<trEng></trEng></sent>
<sent><txt>Мольсь пайстомось мода каворь ланга пупорькшнезь ды сельведень апак нартне, секс эзь нее мезеяк.</txt>
<trEng></trEng></sent>
<sent><txt>Ансяк вирь ало кинтень лисеме кар-мамстонзо марясь эскелиця ды керш лавтовонзо ланга вадяшкавтыця.</txt>
<trEng></trEng></sent></p>
<p><sent><txt>― Мекс авардят истя пек, Паланя? ― кевкстизе Валдай Павол.</txt>
<trEng></trEng></sent></p>
<p><sent><txt>Аванть рунгозо таркс тейсь Листаронзо од цёраксчинь ладнойдеяк ладной ялганть марто истяня друк вастовомстонть.</txt>
<trEng></trEng></sent>
<sent><txt>« Паланя»  сон ансяк тензэ мерни.</txt>
<trEng></trEng></sent></p>
<p><sent><txt>Седеензэ чамдомстонтькак Палага авардсь сельведень апак кекше.</txt>
<trEng></trEng></sent></p>
<p><sent><txt>Аванть мазыдеяк мазый сельмезэнзэ, прок кавто раужо омуте, ваясь цёранть а смеямось.</txt>
<trEng></trEng></sent>
<sent><txt>Павол венстясь Палаганень комсьветее целковоень бумажка ды кармавтсь пейлезь:</txt>
<trEng></trEng></sent></p>
<p><sent><txt>― Нартнитя вана те мазый конёвнесэнть начко сельметь.</txt>
<trEng></trEng></sent></p>
<p><sent><txt>― Кода чарькодемс тень?</txt>
<trEng></trEng></sent></p>
<p><sent><txt>― Максса тонеть, Паланя.</txt>
<trEng></trEng></sent>
<sent><txt>Неть ярмактне монь аштикст.</txt>
<trEng></trEng></sent></p>
<p><sent><txt>Вайгелезэ Паволонь вельть эчке, тусто ды пек вечкевиця.</txt>
<trEng></trEng></sent>
<sent><txt>Прок нурси сон марицянзо седеенть.</txt>
<trEng></trEng></sent></p>
<p><sent><txt>― Мон истякак ламо займсинь ярмакт, Павол леляй, ― витькстась авась.</txt>
<trEng></trEng></sent></p>
<p><sent><txt>― Тень мон истяк казия теть, Паланя.</txt>
<trEng></trEng></sent></p>
<p><sent><txt>― Мезе теть эрявомо карми тень кис пельдень?</txt>
<trEng></trEng></sent></p>
<p><sent><txt>― Ули мелем лоткавтомс тонь ашо килейкс кольгезь авардемадо.</txt>
<trEng></trEng></sent></p>
<p><sent><txt>― Теке?</txt>
<trEng></trEng></sent></p>
<p><sent><txt>― Да.</txt>
<trEng></trEng></sent></p>
<p><sent><txt>― Кодамо ванькс ойметь, кодамо сон мазый.</txt>
<trEng></trEng></sent></p>
<p><sent><txt>― Монгак течи ульнинь базарсо ды неитинь эрявикс улить-парот микшнемстэ.</txt>
<trEng></trEng></sent>
<sent><txt>Жаль марявомо кармить монень.</txt>
<trEng></trEng></sent></p>
<page>((KutoA1976-0207))</page>
<p><sent><txt>― Жалямось ― вечкемань ушодкс.</txt>
<trEng></trEng></sent></p>
<p><sent><txt>― Паряк, истя.</txt>
<trEng></trEng></sent>
<sent><txt>Келес тонеть панжса седеем: уш умок вечктян, ансяк эзинь смея теде тонеть од цёракс улемстэнь витькстамо.</txt>
<trEng></trEng></sent>
<sent><txt>Ней жо, нама, секень вант позда.</txt>
<trEng></trEng></sent></p>
<p><sent><txt>― Монень ― аволь.</txt>
<trEng></trEng></sent>
<sent><txt>Бути вечксак полат, иляк талакавтне седеем, ― истякак лавшомтык пек.</txt>
<trEng></trEng></sent></p>
<p><sent><txt>― А вечкса ды урьвакстыньгак лангозонзо а мельсэ.</txt>
<trEng></trEng></sent></p>
<p><sent><txt>― Ну, сестэ пачколек тень, ансяк аволь валдова, ― мерсь мештензэ потс ярмаконть кекшемстэ Палага.</txt>
<trEng></trEng></sent></p>
<p><sent><txt>― Паряк, алкукскак паро превстэ лисян.</txt>
<trEng></trEng></sent>
<sent><txt>Вечкемась ― те сэрей лисьма потмакссо пек ципельдиця толнэ.</txt>
<trEng></trEng></sent>
<sent><txt>Ваксозонзо кирнявтомась а шождыне.</txt>
<trEng></trEng></sent></p>
<p><sent><txt>― Ну, кода мелеть, истя тейть.</txt>
<trEng></trEng></sent></p></chap>
<chap><chapNo>6</chapNo>
<p><sent><txt>Палага кецямодонть эзь фатяяк, кода пачкодсь кудов.</txt>
<trEng></trEng></sent>
<sent><txt>Кудыкеле марясь кудонзо потсо вайгельть.</txt>
<trEng></trEng></sent>
<sent><txt>Панжизе кенкшенть ― сельмезэнзэ каявсь Валдай Гурьян.</txt>
<trEng></trEng></sent>
<sent><txt>Турванзо якстереть, усанзо раужот, пеензэ ашот, вейкетть, мерят, кавто рядсо керьксазь эрьгть.</txt>
<trEng></trEng></sent>
<sent><txt>Мазый ды ванькс чама умарензэ пси жаркс палыть.</txt>
<trEng></trEng></sent>
<sent><txt>Сынст эйс токавтомсто кирвази начко чев.</txt>
<trEng></trEng></sent>
<sent><txt>Ашти цёрась Якшамкань икельце эзементь куншкасо.</txt>
<trEng></trEng></sent>
<sent><txt>Столь уголс нучказь озадо Нужань Матря.</txt>
<trEng></trEng></sent></p>
<p><sent><txt>― Минек тесэ неявить кавто гостть, ― мизолдозь мерсь Палага.</txt>
<trEng></trEng></sent>
<sent><txt>― Шумбра чи тенк.</txt>
<trEng></trEng></sent></p>
<p><sent><txt>― На вана Плато лелят кандовтсь теть пондо почт, ― хлопадизе Матря канстонзо.</txt>
<trEng></trEng></sent>
<sent><txt>― Нейке чамдык, инескеть, мешоком.</txt>
<trEng></trEng></sent>
<sent><txt>Друк эрявиксэзэ сы...</txt>
<trEng></trEng></sent></p>
<p><sent><txt>― Пасиба тенк, Матря патяй, ― Нужань мешоксто почтнэнь паргс кайсемстэ мерсь Палага.</txt>
<trEng></trEng></sent>
<sent><txt>― Неть почтнэ модарька марто човор недляшка тенек сатыть, ансяк аздан зярдо тыненк пандсынь.</txt>
<trEng></trEng></sent>
<sent><txt>Учовтомонк, паряк, а карман.</txt>
<trEng></trEng></sent>
<sent><txt>Эсенкак, содан, маштни сюрось...</txt>
<trEng></trEng></sent></p>
<p><sent><txt>― Плато лелят остатканть явовтызе шачк...</txt>
<trEng></trEng></sent>
<sent><txt>Я, тынь, вейке-вейкенк умок а некшницят, калякардодо ― мон эно туян: а ютко тень...</txt>
<trEng></trEng></sent></p>
<p><sent><txt>― Яровоень видемат прядовсть, Палага? ― колызе чатьмонеманть инжесь.</txt>
<trEng></trEng></sent></p>
<p><sent><txt>― Эзть ушодовкшнояк натой.</txt>
<trEng></trEng></sent>
<sent><txt>Лишмем арась, вицтень яжавтневсть весе кшикс...</txt>
<trEng></trEng></sent>
<sent><txt>поревсть умок.</txt>
<trEng></trEng></sent></p>
<page>((KutoA1976-0208))</page>
<p><sent><txt>― Сестэ савтови теть курок тердемс помочке.</txt>
<trEng></trEng></sent>
<sent><txt>Видметь рамак.</txt>
<trEng></trEng></sent>
<sent><txt>Мирдеть маныть макснесь монень заём ведьгемень целковой.</txt>
<trEng></trEng></sent>
<sent><txt>На вана ве бумажкасо пандсынь.</txt>
<trEng></trEng></sent></p>
<p><sent><txt>― Я, тон валскень зоринем, аздан кодаяк сюпалгавтымик монь, ансяк Листар долктот эзь ёвтнекшне вестькак.</txt>
<trEng></trEng></sent></p>
<p><sent><txt>― Цёратне лиясто сёпныть нидест аволь ансяк ярмакт, мезть-мезть, паряк, седе питнейть.</txt>
<trEng></trEng></sent></p>
<p><sent><txt>― Пазнэнь эно ловомс ютконк-ужонк.</txt>
<trEng></trEng></sent></p>
<p><sent><txt>― Ага.</txt>
<trEng></trEng></sent>
<sent><txt>Кадык ози мартост, муияк ютко шка.</txt>
<trEng></trEng></sent></p>
<p><sent><txt>« Теяк арси бедасто монь ливтемень, ― арсезевсь Палага, ― да лия ёндо ― кода ялга, Нал велесэ кружоконть прявт.</txt>
<trEng></trEng></sent>
<sent><txt>Арась, эзь сайне сон Листаронь кедьстэ кодаткак ярмакт...</txt>
<trEng></trEng></sent>
<sent><txt>Неяви, мелезэнзэяк аламодо туинь, ансяк чумонзояк вешнемс а лади: мон аволь солдатка ды аволь дова ― васоло паксясо кснав ума.</txt>
<trEng></trEng></sent>
<sent><txt>Ки певанзо ютамсто а нузялды ― ськирди поремс кавто-колмо килькшев нилькскеть.</txt>
<trEng></trEng></sent>
<sent><txt>Моньгак арась ваныцям.</txt>
<trEng></trEng></sent>
<sent><txt>А кинь эйс монень виев даволнэяк нежедемс, а кинь экшс кекшемс.</txt>
<trEng></trEng></sent>
<sent><txt>Трисподни ваязо мазычим.</txt>
<trEng></trEng></sent>
<sent><txt>Истя сельмс карминьдеряй каятомо, пародо-сиреде монень а неемс...</txt>
<trEng></trEng></sent>
<sent><txt>Ялатеке, бути уш совамс пежетьс, то, нама, ансяк Валдай Павол марто.</txt>
<trEng></trEng></sent>
<sent><txt>Се цёрась алкуксонь...»</txt>
<trEng></trEng></sent></p>
<p><sent><txt>― Зярдо появить Нал велентень, Гурьян леляй?</txt>
<trEng></trEng></sent></p>
<p><sent><txt>― Течи.</txt>
<trEng></trEng></sent>
<sent><txt>Обедтэ мейле.</txt>
<trEng></trEng></sent></p>
<p><sent><txt>― Ды кенерить уш пачкодеме монень?</txt>
<trEng></trEng></sent></p>
<p><sent><txt>― Мелем ули содамс минек вейсэнь ялгатнеде.</txt>
<trEng></trEng></sent>
<sent><txt>Конась юткстост велявтсь кудов?</txt>
<trEng></trEng></sent></p>
<p><sent><txt>― Нельгонь Охонь, Валдай Павол, Вардай Федот, Виряз Агей, Штагай Родя, Мазур Оверька...</txt>
<trEng></trEng></sent>
<sent><txt>Лембаень Вася ковгак эзь якаяк, ― яла кирдсь перевоз.</txt>
<trEng></trEng></sent></p>
<p><sent><txt>― Истя кармавтозель...</txt>
<trEng></trEng></sent>
<sent><txt>Елена Павловна кудосо?</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Мирденень лиссь.</txt>
<trEng></trEng></sent></p>
<p><sent><txt>― Ковров, Аника Северьянович, Нал велесэ?</txt>
<trEng></trEng></sent></p>
<p><sent><txt>― Таркасонзо.</txt>
<trEng></trEng></sent></p>
<p><sent><txt>― Кемголмовонек уш...</txt>
<trEng></trEng></sent></p>
<p><sent><txt>― Муевить лияткак.</txt>
<trEng></trEng></sent></p>
<p><sent><txt>― Таго карматано пурнавкшномо.</txt>
<trEng></trEng></sent></p>
<p><sent><txt>― Козонь?</txt>
<trEng></trEng></sent></p>
<p><sent><txt>― Весть ве кордонс, омбоцеде ― омбоцес, а колмоцеде тонеть.</txt>
<trEng></trEng></sent>
<sent><txt>Пизэть ули колмо велестэ теть сакшныцянь «важдамо кудокс».</txt>
<trEng></trEng></sent>
<sent><txt>Лемесь, те, нама, путозьгак ули ансяк сельмень велявтомга.</txt>
<trEng></trEng></sent>
<sent><txt>Кармат кирдеме винаяк, нолдтнеме чокшне ланга вейсэ штердеме тейтерть, сынст вакссо аштеме цёрат.</txt>
<trEng></trEng></sent></p>
<page>((KutoA1976-0209))</page>
<p><sent><txt>Ансяк согласят ли?</txt>
<trEng></trEng></sent></p>
<p><sent><txt>― Ды ков эно молян? Арасьчим эстедень икеле шачсь.</txt>
<trEng></trEng></sent></p>
<p><sent><txt>― Верце кудонть макссак тенек или алценть?</txt>
<trEng></trEng></sent></p>
<p><sent><txt>― Конась тенк мельс туи.</txt>
<trEng></trEng></sent></p>
<p><sent><txt>― Верцесь ули седе ён.</txt>
<trEng></trEng></sent></p>
<p><sent><txt>― Зярдо жо ушодовить промксонк?</txt>
<trEng></trEng></sent></p>
<p><sent><txt>― Сёксня.</txt>
<trEng></trEng></sent></p>
<p><sent><txt>― Бути чольдердевтсызь вальман истямо салава тевденк а содыця ломанть, путневтицяст юткстонк муеви?</txt>
<trEng></trEng></sent></p>
<p><sent><txt>― Нама, да.</txt>
<trEng></trEng></sent></p>
<p><sent><txt>― Се ки карми улеме?</txt>
<trEng></trEng></sent></p>
<p><sent><txt>― Мон.</txt>
<trEng></trEng></sent></p>
<p><sent><txt>― Уштомапель ды керосин анокстакшномо карматадо тынь.</txt>
<trEng></trEng></sent>
<sent><txt>Мельганк уряд эряви кирдеме, нама, уш монстень.</txt>
<trEng></trEng></sent></p>
<p><sent><txt>― Вете целковойть ковс кармат получамо тень кис пельдень.</txt>
<trEng></trEng></sent></p>
<p><sent><txt>― Аволь аламо.</txt>
<trEng></trEng></sent>
<sent><txt>Косто жо кармат, аля, саемест неть уртнэнь?</txt>
<trEng></trEng></sent></p>
<p><sent><txt>― Вейсэнь ярмаконок таштазь улить.</txt>
<trEng></trEng></sent>
<sent><txt>Лембай Вася ниле иеть кирдсь минек перевозонть.</txt>
<trEng></trEng></sent></p>
<p><sent><txt>― Кабу мон марявлиньгак теде икеле, зярдо пек стака тенек ульнесь, пособаволь бу тень.</txt>
<trEng></trEng></sent></p>
<p><sent><txt>― Монгак арсинь, Ягра марто Листар умок те шкас кудосот...</txt>
<trEng></trEng></sent></p>
<p><sent><txt>Палага кармась ёвтнеме, кода кевень кудонть строямсто сон ютавтынзе весе таштазь ды натой займазьгак ярмаккензэ ды прянзояк ёмавтыксэлизе мик эйкакшнек, кода мешась тензэ истя теемс течи Нужань Плато.</txt>
<trEng></trEng></sent></p>
<p><sent><txt>Инжентень жо аволь ансяк неявсь ― марявсь, кода Листарнинть вельть мазыстэ чарыця турватне, мерят, нурсесть эрьва валонть.</txt>
<trEng></trEng></sent>
<sent><txt>Аванть пек вадрясто тоцязь налкшкинень кондямо судонзо валаня горбуннэнть лангсо налксесь раужо сельмензэ валдонть кавто ёндолнэкс верськеемась.</txt>
<trEng></trEng></sent></p>
<p><sent><txt>« Понгинь а тарказон», ― арсезевсь те мазый аванть мелезэнзэ туеманть эйстэ Гурьян.</txt>
<trEng></trEng></sent>
<sent><txt>Истя тандалекшнить ломанть, конат совакшныть педиця ормасо пек сэредицянь эрямо таркас: секе пильге лангсо мекевгак туемс а ён, аштемс уш седеяк мелесь арась.</txt>
<trEng></trEng></sent>
<page>((KutoA1976-0210))</page>
<sent><txt>Истямоль жо Гурьяноньгак ёжось.</txt>
<trEng></trEng></sent>
<sent><txt>Палагань мазычись прок пейсэ сускозь усксь алянть эсензэ ёнов ды педясь сонзэ седейс.</txt>
<trEng></trEng></sent>
<sent><txt>Истя тантейстэ суски, паряк, ансяк сятко семе.</txt>
<trEng></trEng></sent>
<sent><txt>Мейле вельмевти кирвастиця тол.</txt>
<trEng></trEng></sent></p>
<p><sent><txt>Гуря фатясь туеме ды простямсто васня венстизе Палаганень кедензэ, мейле сеске саизе мекев, мерят, пицевемадо пелезь.</txt>
<trEng></trEng></sent>
<sent><txt>Вырк велявтсь кенкш ёнов ды лисемстэнзэ моткодезевсь:</txt>
<trEng></trEng></sent></p>
<p><sent><txt>― Ну вастомазонок.</txt>
<trEng></trEng></sent></p>
<p><sent><txt>Палага сонсензэ вельть валдо превтнес тешке прок тейсь: « Колмо цёрат мекев мазылгавтызь эрямом ды колмонест кандыть вейке пек мазый ды гайтевгак фамилия, колмонест сынь ― Валдаевть».</txt>
<trEng></trEng></sent></p>
<p><sent><txt>Гурьянонь туемадонзо мейле Палага столбянканть путызе горобиянзо потмаксос.</txt>
<trEng></trEng></sent>
<sent><txt>Курмонзо-кармонзо тарказост вачкамсто таго неинзе мирдензэ голой кемтнень ды сеске жо мольсь стенасо Листаронь портретэнть малас, нардызе лангстонзо ванькс икельга пацясо сляниканть лангс таштавиця челькенть ды мерсь:</txt>
<trEng></trEng></sent></p>
<p><sent><txt>― Иля мелявто пек, пиже-мазый полай: тонеть максозь валом а полавтса, тонеть казезь ежом а коласа.</txt>
<trEng></trEng></sent></p>
<p><sent><txt>Гурьян Якшамкань кедьстэ лисемадо мейле картузонзо витемстэ марясь:</txt>
<trEng></trEng></sent></p>
<p><sent><txt>― Племяш, ловомак весть ломанькс, иля юта вакска, совак монень инжекс.</txt>
<trEng></trEng></sent></p>
<p><sent><txt>Варштась цёрась кортыцянть ёнов ды неизе Валдаень Рамконь.</txt>
<trEng></trEng></sent>
<sent><txt>Бойкасто ютась Паксяпень ульцянть трокс родноенть ваксс.</txt>
<trEng></trEng></sent>
<sent><txt>Аламодо мик радовась: « Кадык ломанть арсить, аволь ансяк Якшамканень якинь, мейле дядененьгак токшинь».</txt>
<trEng></trEng></sent></p>
<p><sent><txt>Рамко жо стясь вальмало шочконть лангсто ды Гурьяннэнь вельть казямо пуворьксэв ды натой ластневксэв лапа кедензэ максомстонть, поладсь:</txt>
<trEng></trEng></sent></p>
<p><sent><txt>― Умок эйсэть учан истяня.</txt>
<trEng></trEng></sent>
<sent><txt>Ну? Тонеть ёвтамс валон, аля, ламо таштавсть.</txt>
<trEng></trEng></sent></p>
<p><sent><txt>― Кунсолосынь, дядяй.</txt>
<trEng></trEng></sent>
<sent><txt>Давай озатано.</txt>
<trEng></trEng></sent></p>
<p><sent><txt>― Кружокстонть монь меля-маныть панимизь овсе стяконь кисэ.</txt>
<trEng></trEng></sent>
<sent><txt>Ну? Мон овсе мейсэяк а чумолинь: Исаень минек полок лангс мадеме нолдызе Груня, тейтерем.</txt>
<trEng></trEng></sent>
<sent><txt>А мейле жо тонсь неик, кода мон верь валынь весе народонть кисэ.</txt>
<trEng></trEng></sent>
<sent><txt>Ну?</txt>
<trEng></trEng></sent></p>
<page>((KutoA1976-0211))</page>
<p><sent><txt>― Ды мекс эно теде монень ёвтнят?</txt>
<trEng></trEng></sent></p>
<p><sent><txt>― Мелем ули мекев мартонк човорявомс, а кадовомс ве ёнов.</txt>
<trEng></trEng></sent></p>
<p><sent><txt>― Да?</txt>
<trEng></trEng></sent></p>
<p><sent><txt>― Кемемак.</txt>
<trEng></trEng></sent>
<sent><txt>Ну?</txt>
<trEng></trEng></sent></p>
<p><sent><txt>― Пултонь ускома шкане, вейке недлячистэ, конань ёвтасы тонеть Плато, племянникеть, арсян ютавтомо таго секе кружоконть промкс.</txt>
<trEng></trEng></sent>
<sent><txt>Тозонь молеме эряви тонетькак.</txt>
<trEng></trEng></sent></p>
<p><sent><txt>― Пурнавомо таркась ули косо?</txt>
<trEng></trEng></sent></p>
<p><sent><txt>― « Попонь нешке пиренть»  содасак?</txt>
<trEng></trEng></sent></p>
<p><sent><txt>― Нама.</txt>
<trEng></trEng></sent>
<sent><txt>Ну?</txt>
<trEng></trEng></sent></p>
<p><sent><txt>― Пачкодят эно се полянантень.</txt>
<trEng></trEng></sent>
<sent><txt>Ансяк монь учомсто тосо кортак истяня жо минек ялгатнень мартояк.</txt>
<trEng></trEng></sent>
<sent><txt>Содан, а отказыть эйстэть.</txt>
<trEng></trEng></sent></p>
<p><sent><txt>― Кона шкане молеме эряви? Ну?</txt>
<trEng></trEng></sent></p>
<p><sent><txt>― Заутреняс вачкодемеде мейле сеск сыргак.</txt>
<trEng></trEng></sent></p>
<p><sent><txt>― Пасиба.</txt>
<trEng></trEng></sent>
<sent><txt>Ну? Адя соватано кудос.</txt>
<trEng></trEng></sent></p>
<p><sent><txt>― А ютко тень, дядяй...</txt>
<trEng></trEng></sent></p>
<p><sent><txt>Гурьян моли кудов ды кежевстэ мурни эсь прянзо:</txt>
<trEng></trEng></sent></p>
<p><sent><txt>« Тонь, аля, мельсэть ашти, мезекс якить Якшамканень: ялгакс, инжекс или мазый авань вешницякс?»</txt>
<trEng></trEng></sent></p>
<p><sent><txt>Седеензэ потмакссто чаво кукшонсо карвокс отвечи тензэ ванькс оймензэ кисэ пшкадиця: « Тон якить истя весе кружоконк туртов эрявиця промкс кудонь муеме ды сиведеме.</txt>
<trEng></trEng></sent>
<sent><txt>Се тевесь лиссь парсте».</txt>
<trEng></trEng></sent></p>
<p><sent><txt>Зярс-мейс алясь истя велявтсь кудов, Листарнинстэнь якамодонзо сезьгандо бойкасто ливтниця кулясь икельдизе ды уш кенерсь Валдай Оксянь мельсапаркстомояк.</txt>
<trEng></trEng></sent>
<sent><txt>Авась кудосоль ансяк ськамонзо.</txt>
<trEng></trEng></sent>
<sent><txt>Мирдензэ совамсто нардынзе кавто ёнов, буто лисьмапрясто чудиця, сельведензэ.</txt>
<trEng></trEng></sent></p>
<p><sent><txt>― Мекс пек пиземсь чамат? ― кевкстизе коник лангс чиремемстэ Гурьян.</txt>
<trEng></trEng></sent></p>
<p><sent><txt>― А мекс а нусмакадомскак тензэ, бути кармить мондень мазый авань вешнеме ды, кода маринь, уш муитькак.</txt>
<trEng></trEng></sent>
<sent><txt>Паксяпесэ Якшамканень якить? Озоровамось теть а кадови нейгак.</txt>
<trEng></trEng></sent>
<sent><txt>Аволь одат.</txt>
<trEng></trEng></sent>
<sent><txt>Иетне тонь уш ниленьгемень кавто: виськс истямонтень вечкемнесэ налксемс...</txt>
<trEng></trEng></sent></p>
<p><sent><txt>― Ки теть кенерсь теде валонь пачтеме?</txt>
<trEng></trEng></sent></p>
<p><sent><txt>― Тон эрят Нал велесэ.</txt>
<trEng></trEng></sent>
<sent><txt>Тесэ, мезе арсят ансяк тееме, седеяк содыть, а бути уш сыргат мазый аванень, ютак тусто канцть пулова или чеерь варява ― редятадызь, Гурякай, вейкест пес эйкакштнеяк.</txt>
<trEng></trEng></sent></p>
<page>((KutoA1976-0212))</page>
<p><sent><txt>― Те мекс истя?</txt>
<trEng></trEng></sent></p>
<p><sent><txt>― Ды самай секс, што седе мейле, кода тон яволявтык эсь прят омбоцеде Валдай Гурьянкс, лангат кортнемат ульнесть ламодо ламо ды эрьва кодат.</txt>
<trEng></trEng></sent>
<sent><txt>Алкукскак ― васня кельмить, кулыть, муидизь ды калмидизь веленек, мейле вельмить, калмсто лисицякс вейкень пес ловидизь ды ламот нейгак а кемить, што те тонсь, аволь, меремс, чопачат.</txt>
<trEng></trEng></sent>
<sent><txt>Мезть ансяк эзть лавга тонь оргодемадот мейле.</txt>
<trEng></trEng></sent>
<sent><txt>Буто тон лиснить свет лангс ансяк веленть мутямо ды мекев лондадыть калмо варят пачк.</txt>
<trEng></trEng></sent></p>
<p><sent><txt>Оксянь мирдезэ раказевсь.</txt>
<trEng></trEng></sent></p>
<p><sent><txt>― А ней вана таго мурдыть кудов.</txt>
<trEng></trEng></sent>
<sent><txt>А дива ли сыненст? Арсек уш тонсь.</txt>
<trEng></trEng></sent>
<sent><txt>Ютко шкастост ансяк тондеть кортнить.</txt>
<trEng></trEng></sent>
<sent><txt>Ванстнить мельгат покшнэк-вишкиненек...</txt>
<trEng></trEng></sent>
<sent><txt>А ломанькс уш тейнемеде лоткак.</txt>
<trEng></trEng></sent>
<sent><txt>Ну весть, меремс, якить Якшамканень ды пандя.</txt>
<trEng></trEng></sent>
<sent><txt>Или теть Палага мельс пек тусь?</txt>
<trEng></trEng></sent></p>
<p><sent><txt>― Алкукс якинь Якшамканень, ансяк аволь мельс туеме ― тев мельга.</txt>
<trEng></trEng></sent></p>
<p><sent><txt>― Нать, кудосонок теть а местнемс.</txt>
<trEng></trEng></sent>
<sent><txt>Кузницясь тевде пешксе ды валске тетят пурны-сэрни лияназонь видеме.</txt>
<trEng></trEng></sent>
<sent><txt>Тон азё тарказонзо...</txt>
<trEng></trEng></sent></p>
<p><sent><txt>― Сон яла понкстомо виднекшни лияназ ды канцть.</txt>
<trEng></trEng></sent></p>
<p><sent><txt>― Ленксек.</txt>
<trEng></trEng></sent></p>
<p><sent><txt>― А кемат? Монсь некшния.</txt>
<trEng></trEng></sent>
<sent><txt>Сон истя веши пазонть кедьстэ од понксокс коцт.</txt>
<trEng></trEng></sent></p>
<p><sent><txt>Окся велявтсь мирденть эйстэ мизолксонзо кекшеме.</txt>
<trEng></trEng></sent></p>
<p><sent><txt>― Ну, полам, бути полоняват Палаганень омбоцеде, пеняцян васняяк тетяте...</txt>
<trEng></trEng></sent>
<sent><txt>Ярь, витькстак эно, кодамо тев мельга чийнить Паксяпесэ Якшамканень?</txt>
<trEng></trEng></sent></p>
<p><sent><txt>Гурьян ёвтнесь, мезде кортась Палага марто ды поладсь:</txt>
<trEng></trEng></sent></p>
<p><sent><txt>― Минек тонавтнема кружоконтень эрявсь муемс пурнавкшнома тарка.</txt>
<trEng></trEng></sent>
<sent><txt>Гордей лелям а мери миненек таго кордоне якамодо.</txt>
<trEng></trEng></sent>
<sent><txt>Тердтнизе ды кардызе, келя, сонсь Полтарапалкин.</txt>
<trEng></trEng></sent>
<sent><txt>Ха-ха-ха!</txt>
<trEng></trEng></sent></p>
<p><sent><txt>― Тень лангсо ды пейдемс.</txt>
<trEng></trEng></sent>
<sent><txt>Чей, радостесь а покш...</txt>
<trEng></trEng></sent>
<sent><txt>Или манчат?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Раказевинь лия тамашань мельс ледемадо.</txt>
<trEng></trEng></sent>
<sent><txt>Меельце шкастонть мон эринь эрзянь велесэ, башкир ёно.</txt>
<trEng></trEng></sent>
<page>((KutoA1976-0213))</page>
<sent><txt>Кузницянь азоронть, конань кедьсэ савкшнось тень роботамс, лемезэ Федим.</txt>
<trEng></trEng></sent>
<sent><txt>Маласо велестэ башкиртнэяк сакшныльть яла тензэ минень-сюнонь теевтеме.</txt>
<trEng></trEng></sent>
<sent><txt>Ве сёксестэнть эрзятне ды башкиртне сёвнозевсть паксяст явиця межанть лангсо.</txt>
<trEng></trEng></sent>
<sent><txt>Валсто валс пачкодсть васня сиведе сивес, а мейле тюрезевсть.</txt>
<trEng></trEng></sent>
<sent><txt>Эрзятне седе аламонест ульнесть ― потазевсть эсест веленть малас.</txt>
<trEng></trEng></sent>
<sent><txt>А Федим се шкане тинге лангсо пивсыль.</txt>
<trEng></trEng></sent>
<sent><txt>Ансяк неизе тамашанть, ношкстась пивсэманзо марто тов.</txt>
<trEng></trEng></sent>
<sent><txt>Башкиртне сеске срадсть.</txt>
<trEng></trEng></sent>
<sent><txt>Мейле, зярдо неть кавто велетне мекев ладясть, вейке башкир ёвтнесь теде монень истя:</txt>
<trEng></trEng></sent></p>
<p><sent><txt>« Как тульке твуй Федим агай визял полтарапалка да как нащял нам давать маклашка па щему падала, ми, канешна, пабижали кту куда».</txt>
<trEng></trEng></sent>
<sent><txt>Полтарапалка се башкирэсь мерсь пивцэмадонть.</txt>
<trEng></trEng></sent>
<sent><txt>Недензэ сон ловизе цела палкакс, а цётмаронть, нама, пелькс.</txt>
<trEng></trEng></sent>
<sent><txt>Пейдевемстэнть арсезевинь: а те ли валстонть лиссь минек становой приставонть фамилиясь ― Полтарапалкинэсь?</txt>
<trEng></trEng></sent></p>
<p><sent><txt>― Карминьдерят яксекшнеме, кода течи, Палаганень, а панжат парс, ― кежде сорныця вайгельсэ, мерят васолдо, пшкадсь Окся.</txt>
<trEng></trEng></sent></p>
<p><sent><txt>― Грозят или тандавтнят монь?</txt>
<trEng></trEng></sent></p>
<p><sent><txt>― А тандавтнян, а грозян, ансяк неть валтнэнь илить стувтне, кирдить мельсэть, пиже полай.</txt>
<trEng></trEng></sent></p>
<p><sent><txt>― Мон уш тонеть кортнинь зярдо-бути, ― поладсынек вейсэнь ды покш тевенек.</txt>
<trEng></trEng></sent></p>
<p><sent><txt>― Вана сы кузницясто тетят, сонгак поладсы тонь Якшамканень якамот кис мурнемат.</txt>
<trEng></trEng></sent></p>
<p><sent><txt>― Я, чей, уш сонензэяк а пеняцят?</txt>
<trEng></trEng></sent></p>
<p><sent><txt>― Лият муевить монь атявтонтень витькстыцят, хоть монь кургсто сон истя блудямодот валгак а мари.</txt>
<trEng></trEng></sent></p>
<p><sent><txt>― Можна лангозот кемемс?</txt>
<trEng></trEng></sent></p>
<p><sent><txt>― Валом а полавтса.</txt>
<trEng></trEng></sent></p></chap>
<chap><chapNo>7</chapNo>

<p><sent><txt>Совась Кандра атя.</txt>
<trEng></trEng></sent>
<sent><txt>Лоткась лаханенть велькссэ ведранть ваксс, кундызе пулодо яксяргокс уйниця пижень кеченть, корштась эйстэнзэ цела курго потмо ведь ды кармась нолдамонзо чова струясо усанзо ды сакалонзо потсто кедь лапанзо лангс.</txt>
<trEng></trEng></sent></p>
<p><sent><txt>― Тетяй, оно чалгамо песэ чамань шлямо сапоньгак ули, ― ёвтась тензэ Гурьян.</txt>
<trEng></trEng></sent></p>
<page>((KutoA1976-0214))</page>
<p><sent><txt>― Скалось а карми симеме тусто веденть: а вечкеви тензэ тантей чинесь.</txt>
<trEng></trEng></sent>
<sent><txt>Теде уш теть пора содамс ― аволь одат.</txt>
<trEng></trEng></sent></p>
<p><sent><txt>Кудазорось нардызе эрьва суронзо башка.</txt>
<trEng></trEng></sent>
<sent><txt>Истя шлямодост мейле нартнекшнить морковт.</txt>
<trEng></trEng></sent></p>
<p><sent><txt>Ужинамодост мейле Кандра атя стамбаро кирвастизе цилемензэ ды качамонь васенце сурксонть верев нолдамодо мейле мерсь:</txt>
<trEng></trEng></sent></p>
<p><sent><txt>― Маринь, Гурьян Кандратьич, течи налт кандокшныдизь Якшамкань Листарнинть содавтомо.</txt>
<trEng></trEng></sent>
<sent><txt>Те, паряк, алкукскак, цёрам, истя ульнесь? ― чирьстэ варштась атясь Оксянь мирдензэ ёнов.</txt>
<trEng></trEng></sent></p>
<p><sent><txt>― Да, якинь, ансяк аволь мазычинзэ нееме.</txt>
<trEng></trEng></sent></p>
<p><sent><txt>― Значица, чама тюсонзо лангс тон эзить варштаяк?</txt>
<trEng></trEng></sent></p>
<p><sent><txt>― Сельмень мартон ульнесть ― эзинь кадно кудос.</txt>
<trEng></trEng></sent></p>
<p><sent><txt>― Монгак теде кортан.</txt>
<trEng></trEng></sent>
<sent><txt>Озороват яла нейгак.</txt>
<trEng></trEng></sent>
<sent><txt>А ломанькс тейнеманть пора кадомс тонеть.</txt>
<trEng></trEng></sent>
<sent><txt>Уш истякак седеенек рестеить пек: то кулат, то мекей вельмат...</txt>
<trEng></trEng></sent></p>
<p><sent><txt>― Эзинь кулокшно ды эзинь вельмекшне.</txt>
<trEng></trEng></sent>
<sent><txt>Стяко мезть кортамс...</txt>
<trEng></trEng></sent></p>
<p><sent><txt>― Эрявлитькак ломанькс кудосо, нама, неть весе тамашатне мартот авольть лисе, ды тон, бути мельсэть ашти, колмоксть якить ве ёнов уцяскат вешнеме, ней нилецеде бажат муемензэ седе маласто...</txt>
<trEng></trEng></sent>
<sent><txt>Паксяпестэ.</txt>
<trEng></trEng></sent>
<sent><txt>Вана мезе теть мерян, алуж: бути молят Палаганень инжекс омбоцеде, кудов иля са ― сиведе ёрттан ды Окся лангс совавттано содамо.</txt>
<trEng></trEng></sent>
<sent><txt>Семонень ули цёракс, а тон злыдарть мейле пайстомокс кува мелеть.</txt>
<trEng></trEng></sent>
<sent><txt>Парт вешнек сестэ...</txt>
<trEng></trEng></sent></p>
<p><sent><txt>Валдай Павол чиде-чис майси седеяк пек Якшамкань Палагань вечкемадонть.</txt>
<trEng></trEng></sent>
<sent><txt>Седеезэ нучкась, теке капкане понгсь.</txt>
<trEng></trEng></sent>
<sent><txt>Ков бу аволь моле цёрась, мезе бу аволь тее ― а мени салавань ормадонть.</txt>
<trEng></trEng></sent></p>
<p><sent><txt>Ве.</txt>
<trEng></trEng></sent>
<sent><txt>Павол ушов лисемадо пели: тосо таго теке Паксяпенть ёно чоподасонть налксить ёндол ёнкст, мерят, Палагань мазый сельмть кончнить ансяк алянтень ды манить вечкезь аванть марто вастомо.</txt>
<trEng></trEng></sent></p>
<p><sent><txt>Якшамкань Палаганьгак удомазо штатотсь.</txt>
<trEng></trEng></sent>
<sent><txt>Палагаяк арси Паволдо, хоть сон эстензэ вал макснесь а лецтнемскак вечкевиця цёранть.</txt>
<trEng></trEng></sent>
<sent><txt>Палага, нама, пельсь мирдедензэ, бажась арсемс овси лиядо, ансяк эзь лезэде тензэ теяк.</txt>
<trEng></trEng></sent></p>
<page>((KutoA1976-0215))</page>
<p><sent><txt>Прок тунда каськас ведь эцесь, прязонзо сень одов буто теевемась, косо, зярдо, кода Павол марто вастневсть.</txt>
<trEng></trEng></sent>
<sent><txt>Авась конясынзе сельмензэ ― се вадря цёрась вакссонзо, вельть мазый тюсозо сельмс эци, вайгелезэ ― пилес, панжсынзе сон оймень вальманзо ― прок арасельгак алясь.</txt>
<trEng></trEng></sent></p>
<p><sent><txt>Палага пульзякшнось озномояк.</txt>
<trEng></trEng></sent>
<sent><txt>Сон авардезь энялдсь пазаватнень икеле:</txt>
<trEng></trEng></sent></p>
<p><sent><txt>― Тонсь ваномак, вере паз, ― иля мере тенек Павол марто пежетьс совамодо, иляк нолда сонзэ кудозон.</txt>
<trEng></trEng></sent>
<sent><txt>Монь ава прясон вием а саты сонзэ каршо, секс кеман ансяк тонь лангс...</txt>
<trEng></trEng></sent></p>
<p><sent><txt>Субута.</txt>
<trEng></trEng></sent>
<sent><txt>Чопотема пелев Нал велень банятнестэ покш кувтасо лиси качамо, пиже пелькс кепети верев ды сувты налксема картань кондямо мазый садтнэнь.</txt>
<trEng></trEng></sent>
<sent><txt>Банятне прок цыгаркасо таргить.</txt>
<trEng></trEng></sent></p>
<p><sent><txt>Нужань Андё куйсь эсест аволь умок теезь банянть пряс ды дивазевсь, кода ламольть анис умартне баня кудыкельксэнть велькссэ кукштазь ды качамо чинев олгтнень ёжосо.</txt>
<trEng></trEng></sent>
<sent><txt>Ниле тарадтнес кодавсть или викшневсть прок.</txt>
<trEng></trEng></sent>
<sent><txt>Якстердсть, мерят, киякска валозь эрьгть.</txt>
<trEng></trEng></sent>
<sent><txt>Андё токадемадост пельсь, а сынь буто манясть эсест сеземе.</txt>
<trEng></trEng></sent>
<sent><txt>Ютковаст пиже лопатне, теке пилеть, учесть эсест муиця цёрыненть пельде шнамонь валт.</txt>
<trEng></trEng></sent>
<sent><txt>Олгонь вельтявксонть пачк суводиця качамось то кекшсынзе керьксазь горниповонь ёнов молиця умартнень, то мекев невтсынзе.</txt>
<trEng></trEng></sent>
<sent><txt>Неть вельть мазый якстердиця анистне натой мезе-бути тошкасть.</txt>
<trEng></trEng></sent>
<sent><txt>Паряк, сынь истя пеняцясть или шожда варманть марто налксемстэст кецнесть.</txt>
<trEng></trEng></sent></p>
<p><sent><txt>« Кияк а мусынзе тестэ, ― арсесь Андё.</txt>
<trEng></trEng></sent>
<sent><txt>― Мастордо сынь а неявить.</txt>
<trEng></trEng></sent>
<sent><txt>Неть ансяк монь улить, а то зярдо раздесызь умарина прятнестэ умартнень, овсе чавс мейле венстнек стараямсто кирьгат, вешнек сельмсэть, козонь кадовсь хоть вейке.</txt>
<trEng></trEng></sent>
<sent><txt>Ды истя вантницятнедеяк минек ламо.</txt>
<trEng></trEng></sent>
<sent><txt>Ванстомс кекшезь умартнестэ содазь уш ансяк праздник чистэ теть пельс наксадот кавто-колмо максы тетят.</txt>
<trEng></trEng></sent>
<sent><txt>Паро умарь а саты киненьгак.</txt>
<trEng></trEng></sent>
<sent><txt>Партнэнь васня кольстясызь, ― уш истят превест покштнэнь, а, бути стякочистэяк ули мелеть сэвемс умарь, иля нузялдо ― кодаяк салак раужо киска левксэшка панжомасо пекстазь мацт лангсто, зярс а маштыть вейкест пес».</txt>
<trEng></trEng></sent></p>
<page>((KutoA1976-0216))</page>
<p><sent><txt>Андё истя арсемстэ ды муезь умартнень лангс олгонь тарксемстэ шка печтнесь: эзь вечке сон баняс якамо секс, мекс тосо сонзэ пек сянгора прянть пезыть яла пси ведьсэ ды прячерензэ ноцаксыть ёжонь апак маря.</txt>
<trEng></trEng></sent>
<sent><txt>Туво левкс теке, цирни пря киськензэ сэредевемадонть цёркась.</txt>
<trEng></trEng></sent>
<sent><txt>Парямоськак эзь вечкеве тензэ.</txt>
<trEng></trEng></sent></p>
<p><sent><txt>Таго учовсь цёрынентень баняв молема шкась.</txt>
<trEng></trEng></sent>
<sent><txt>Покштнэ кувать пижнесть лемсэ тензэ ― Андё эзь отвеча.</txt>
<trEng></trEng></sent>
<sent><txt>Зярдо цёратне парявсть, ансяк сестэ банянть прясто валгсь цёркась, пувсизе палаксос пицевиця кедензэ ды сыргась кудов.</txt>
<trEng></trEng></sent></p>
<p><sent><txt>― Я, косолить, идемевсь левкс? ― кевкстизе зеркала икеле прянзо судрямсто Витя.</txt>
<trEng></trEng></sent></p>
<p><sent><txt>― Матедевкшнинь утом удало эрьбанть алов.</txt>
<trEng></trEng></sent></p>
<p><sent><txt>― Бути сон идемевсь левкс, то сестэ кить идемевстне? Паряк, сеньгак ёвтасак, ― прась цёранть валонзо трокс Плато викшнезь нардамосо нардамсто ды поладсь Андёнень: ― Азё шляк, цёрам, аватнень марто.</txt>
<trEng></trEng></sent></p>
<p><sent><txt>― Ва.</txt>
<trEng></trEng></sent></p>
<p><sent><txt>― Ватракшат, што ли, да дакнат?</txt>
<trEng></trEng></sent></p>
<p><sent><txt>― Ватракштнэ штапо якамодояк а виздить, а монень банясо шлиця ава юткс молеме а ён: аволь вишкинян уш, тетяй.</txt>
<trEng></trEng></sent></p>
<p><sent><txt>― Граф, тон марят, кодат Андё чулгони валт? ― кевкстни Плато Витянь.</txt>
<trEng></trEng></sent></p>
<p><sent><txt>― Аволь дурак.</txt>
<trEng></trEng></sent>
<sent><txt>Тетякс тусь, ― отвечась тона.</txt>
<trEng></trEng></sent></p>
<p><sent><txt>― Келеть оев, аля, ― шнызе кудазорось Витянь.</txt>
<trEng></trEng></sent></p>
<p><sent><txt>Васолдо марятотсь пурьгинень зэрть.</txt>
<trEng></trEng></sent>
<sent><txt>Эзь кенере Плато сакалонзо судрямо, тусь, прок ождясо хропаиця, ковол марто виев пиземе.</txt>
<trEng></trEng></sent>
<sent><txt>Нал велень аватне банястост лиснесть верде валовиця чевте ды ванькс ведьсэнть экшелеме.</txt>
<trEng></trEng></sent></p>
<p><sent><txt>Пелесь ютась.</txt>
<trEng></trEng></sent>
<sent><txt>Умаринатнень прясто садсо петнясы ведь, мерят, онкстнесь а куш а каш а мериия сэтьмечинть.</txt>
<trEng></trEng></sent>
<sent><txt>Нужань баня кудыкельде каятотсь мазый вайгель:</txt>
<trEng></trEng></sent></p>
<p><sent><txt>― Па-си-яба тенк, Матря патяй, па-аси-иба!</txt>
<trEng></trEng></sent></p></chap>
<chap><chapNo>8</chapNo>

<p><sent><txt>Валскесь ульнесь пек маней.</txt>
<trEng></trEng></sent>
<sent><txt>Якшамкань алце кудонть вальмас, теке баловазь, варштнесь ушосо палисадникстэнть пиже тарад, мерят, аволясь кудазоравантень, ды Палага лиссь кардаз удалов.</txt>
<trEng></trEng></sent></p>
<page>((KutoA1976-0217))</page>
<p><sent><txt>Инзей ведьсэ шлязь валскень зорясь келейстэ тетькинзе кедензэ, мерят, кинь-бути ёжовсто ды важовсто кутмордамо арсесь.</txt>
<trEng></trEng></sent>
<sent><txt>Лецтизе аванть мельс Валдай Паволонь.</txt>
<trEng></trEng></sent>
<sent><txt>Весе тарск теевсь Палага ды арсезевсь превензэ лияв велявтомга: « Листардон Нал велень знярыя пек сюпав ломанть мерить осторожник.</txt>
<trEng></trEng></sent>
<sent><txt>Мекс? Аволь розбовамсто кундызь, аволь саламсто.</txt>
<trEng></trEng></sent>
<sent><txt>Берянь тев эзь тее.</txt>
<trEng></trEng></sent>
<sent><txt>Сон аштесь народонть кис.</txt>
<trEng></trEng></sent>
<sent><txt>Истямонтень а улемс вернойкс ― ломанень икелеяк пежеть, ― таго пурдасть аванть превензэ ков а эряви, мерят, а кунсолыця лишметь.</txt>
<trEng></trEng></sent>
<sent><txt>« Вай, ёном ёмавтниця Павол, аштемс таркань маштыцям!» ― буто пижакадсь аванть нучкиця ды сэредиця седеезэ.</txt>
<trEng></trEng></sent></p>
<p><sent><txt>Палага прок од вечкеманзо мельс лецтнемадо туемстэнзэ пачкодсь эмежень пирев ды кешнявтсь кедензэ куншкас вельть кенерезь мако пря.</txt>
<trEng></trEng></sent>
<sent><txt>Рауждыця видьмекстнэнь ловкасто ёртынзе мазыстэ панжовиця кургозоязо ды сеске жо велявтсь мекев.</txt>
<trEng></trEng></sent></p>
<p><sent><txt>Гувныть ды лакшторсо кулдордыть кевень кудонть потмарсо голубкат, сынь истя морыть вечкемадо ды нерест васолезь весёласто палсить.</txt>
<trEng></trEng></sent>
<sent><txt>Палагаяк эсь пачканзо мери Паволнэнь: « Серьгедян ― а марят, кедь венстян ― а саты.</txt>
<trEng></trEng></sent>
<sent><txt>Да, вечкемаськак ― майсема ды ещё кодамо».</txt>
<trEng></trEng></sent></p>
<p><sent><txt>Друк марясь авась, кода моры Миша, цёразо:</txt>
<trEng></trEng></sent></p>
<p><sent><txt>Вейке, кавто ― кемгавтово,</txt>
<trEng></trEng></sent></p>
<p><sent><txt>Кемголмовось ― ялгавтомо...</txt>
<trEng></trEng></sent></p>
<p><sent><txt>« Ялгавтомоськак мон», ― мерсь эсь пачканзо Палага.</txt>
<trEng></trEng></sent>
<sent><txt>Совась кудов ды важовсто пшкадсь:</txt>
<trEng></trEng></sent></p>
<p><sent><txt>― Цёрынем, вишкеземсэ ламбамо сюкорот, нама, псить каня.</txt>
<trEng></trEng></sent>
<sent><txt>Завторкак.</txt>
<trEng></trEng></sent>
<sent><txt>Ансяк васня шлик чамат, мейле ознок, а тон, буто нармушка, сельминеть панжомадо ды сёлминеть тресямодо мейле серьгедить сеске жо морамо.</txt>
<trEng></trEng></sent></p>
<p><sent><txt>Миша кунсолызе.</txt>
<trEng></trEng></sent></p>
<p><sent><txt>― Мон, левкскем, розь нуеме туян.</txt>
<trEng></trEng></sent></p>
<p><sent><txt>― Да ведь недлячи: роботамс пежеть.</txt>
<trEng></trEng></sent></p>
<p><sent><txt>― Пазось, паряк, простясамам.</txt>
<trEng></trEng></sent>
<sent><txt>Ломанде жо роботыцят а виздекшнить, а пелькшнить.</txt>
<trEng></trEng></sent></p>
<p><sent><txt>― Мон мартот молян.</txt>
<trEng></trEng></sent></p>
<p><sent><txt>― А кенерят мельган чиеме ды нуемеяк тонавтомс тонь а ули шкам: эряви, цёрынем, а кадовомс ломанде ды капшамс.</txt>
<trEng></trEng></sent></p>
<page>((KutoA1976-0218))</page>
<p><sent><txt>Палага тусь.</txt>
<trEng></trEng></sent>
<sent><txt>Пачкодсь Вармалонь аволь ванькс вальмалов ды кевкстни кудонь азор аванть, кона лоткась чаво ведранзо марто, штобу а ютамс васов молицянть кинзэ трокс.</txt>
<trEng></trEng></sent></p>
<p><sent><txt>― Шумбрат, Стёха патяй.</txt>
<trEng></trEng></sent>
<sent><txt>Кода эрят?</txt>
<trEng></trEng></sent></p>
<p><sent><txt>― Монськак аздан.</txt>
<trEng></trEng></sent></p>
<p><sent><txt>― Я, мекс истя?</txt>
<trEng></trEng></sent></p>
<p><sent><txt>― Куломс тень а зярдо ды эрямскак, Палагакай, а ютко.</txt>
<trEng></trEng></sent></p>
<p><sent><txt>― Мезть эно тейнят?</txt>
<trEng></trEng></sent></p>
<p><sent><txt>― Майсян ды прям яла сэреди.</txt>
<trEng></trEng></sent>
<sent><txt>Улко прынь.</txt>
<trEng></trEng></sent>
<sent><txt>Арсинь, истя прамо таркась муимим.</txt>
<trEng></trEng></sent>
<sent><txt>Ну ветния тов Нужань Марфа бабань.</txt>
<trEng></trEng></sent>
<sent><txt>Васня кортавтызе, мейле валсь тозонь вейксэ лейстэ саезь ведь.</txt>
<trEng></trEng></sent>
<sent><txt>Лезэсь арась...</txt>
<trEng></trEng></sent></p>
<p><sent><txt>― Ну вастомазонок.</txt>
<trEng></trEng></sent></p>
<p><sent><txt>Палага моли пакся киява.</txt>
<trEng></trEng></sent>
<sent><txt>Цитни росась, невтни, кодат улить вельть мазый цветт.</txt>
<trEng></trEng></sent>
<sent><txt>Пек чова баягинекс кальдердить а неявиця норовжоршт.</txt>
<trEng></trEng></sent>
<sent><txt>Казямо вайгельсэ нернить, мезе-бути кочковтыть кочкодыкть.</txt>
<trEng></trEng></sent>
<sent><txt>Вечкевсь ялткенть эйдень лексемань кондямо пувсемазо.</txt>
<trEng></trEng></sent></p>
<p><sent><txt>Зярдо муевсь розь умазо, Палага сельмень пижелгадомс нусь.</txt>
<trEng></trEng></sent></p>
<p><sent><txt>Чокшне валаня лавтовонзо лангсо кандсь, мерят, аволь валдордыця тарвазонзо ― сияждыця од ковонть.</txt>
<trEng></trEng></sent></p>
<p><sent><txt>Весть пулгонь ускома шкасто, пиземеде икеле, Гурьян вельтясь розень одовия.</txt>
<trEng></trEng></sent>
<sent><txt>Начкомадонть оргодицякс кудов совамстонзо редизе, што Сега рестееви ниреждемстэ ды вить мокшнасонзо нардтни сельмензэ.</txt>
<trEng></trEng></sent></p>
<p><sent><txt>― Мекс аварди? Чавик, што ли? ― кевкстизе нинзэ Гурьян.</txt>
<trEng></trEng></sent></p>
<p><sent><txt>― Эзия токшеяк.</txt>
<trEng></trEng></sent>
<sent><txt>Истя теиль налкшкень варма ведьгевне ды алкуксонь молоткасо цяпадевсть куншка суронзо.</txt>
<trEng></trEng></sent></p>
<p><sent><txt>Гуря озась цёрынензэ малас, пувизе томбавксонзо ды мерсь:</txt>
<trEng></trEng></sent></p>
<p><sent><txt>― Псакань сэредезэ, кискань чулксетезэ, Сегань ― илязо.</txt>
<trEng></trEng></sent></p>
<p><sent><txt>Сега кармась сельведензэ пачк пейдеме ды кутмордызе.</txt>
<trEng></trEng></sent>
<sent><txt>Таго кармась марявомо тензэ вечкевиця чинесь, кодамо костояк лиясто сон эзь марсе.</txt>
<trEng></trEng></sent>
<sent><txt>Те чинесь ансяк тетянзо.</txt>
<trEng></trEng></sent>
<sent><txt>Цёркась виздезь мерсь:</txt>
<trEng></trEng></sent></p>
<page>((KutoA1976-0219))</page>
<p><sent><txt>― Кортак, тетяй, мезтькак, ансяк илязо маряво зэрнемадо пурьгинесь.</txt>
<trEng></trEng></sent></p>
<p><sent><txt>― Пельть аволь пурьгинеде ― ёндолдо.</txt>
<trEng></trEng></sent></p>
<p><sent><txt>― Мездеяк а пелян, зярдо тон вакссон.</txt>
<trEng></trEng></sent></p>
<p><sent><txt>― Эйкакшт, косо-бути виев пожар, ― ёвтась кудов совамстонзо Сегань бабазо.</txt>
<trEng></trEng></sent></p>
<p><sent><txt>Цёрынесь ношкстась ушов ды, буто бойка псака, кунсь проулкасост виде килеенть пряс.</txt>
<trEng></trEng></sent>
<sent><txt>Тосто ранкстась:</txt>
<trEng></trEng></sent></p>
<p><sent><txt>― Пожарось вере паксянть куншкасо.</txt>
<trEng></trEng></sent>
<sent><txt>Латкайть палыть.</txt>
<trEng></trEng></sent></p>
<p><sent><txt>Якстаре зорювась лыйнесь, прок флаг.</txt>
<trEng></trEng></sent></p>
<p><sent><txt>― Вант, од революция кирваземе кармась, ― тошкстась цёрась эстензэ.</txt>
<trEng></trEng></sent></p>
<p><sent><txt>― Седе курокке пурнак эсеть кружокот.</txt>
<trEng></trEng></sent></p>
<p><sent><txt>― Мекс эно кувать а вачкодить сполох? ― кевкстизе Окся.</txt>
<trEng></trEng></sent></p>
<p><sent><txt>― Мацтеме ялатеке тов ардыть или чиить ансяк родняст.</txt>
<trEng></trEng></sent>
<sent><txt>Нал велесэ лият вечкицяст, лама, уш арасть.</txt>
<trEng></trEng></sent>
<sent><txt>Кирвастицяст оно седе курок муевсь.</txt>
<trEng></trEng></sent></p>
<p><sent><txt>― Паряк, пурьгинеденть кирвайсть.</txt>
<trEng></trEng></sent></p>
<p><sent><txt>― Кежесь лангсост ламодояк ламонь.</txt>
<trEng></trEng></sent></p>
<p><sent><txt>― Латкайтне колмо велень кирьгапарьс пезнасть, прок сардт.</txt>
<trEng></trEng></sent></p>
<p><sent><txt>― Моры, чалкси сынст лей чиресэ хуторонть кеж пекень якстере ды пек сэрев атякшось.</txt>
<trEng></trEng></sent></p>
<p><sent><txt>― Ялатеке монень жальть марявить.</txt>
<trEng></trEng></sent></p>
<p><sent><txt>― Мекс? Таркаст.</txt>
<trEng></trEng></sent>
<sent><txt>Истя эрявить.</txt>
<trEng></trEng></sent>
<sent><txt>Нама, сынст ули-парось нулань пес весе страховазьгак, чей.</txt>
<trEng></trEng></sent></p>
<p><sent><txt>― Да, Марка кургонь автнеме теть а карми.</txt>
<trEng></trEng></sent>
<sent><txt>Тонь мельсэть ашти, кода пултызь бояронть паровой ведьгевензэ Нал веленть пестэ?</txt>
<trEng></trEng></sent></p>
<p><sent><txt>― Се ульнесь меельцеде туемадон икеле.</txt>
<trEng></trEng></sent></p>
<p><sent><txt>― Од боярось, прок нарошна, секе таркантень мелят строявтсь ещё седеяк паро ведьгев.</txt>
<trEng></trEng></sent>
<sent><txt>Бути мелеяк ули, таго пултынк...</txt>
<trEng></trEng></sent></p>
<p><sent><txt>― Урьва, ― прась Оксянь валтнэнь трокс Устя баба, ― те тевентень иля эцне.</txt>
<trEng></trEng></sent>
<sent><txt>Цёратне сынсь кадык содаст, мезе, косо, зярдо ды коданя теемс тенст.</txt>
<trEng></trEng></sent></p>
<p><sent><txt>― Ютксост аваткак, содан, улить.</txt>
<trEng></trEng></sent></p>
<p><sent><txt>― Истя, нать, сонсь пазось путынзе.</txt>
<trEng></trEng></sent>
<sent><txt>Тон иля нерне.</txt>
<trEng></trEng></sent></p>
<p><sent><txt>Сега, зярдо ушодовсь пиземесь, валгсь килеенть прясто ды совась кудов, Вальмавамть сонензэ вадрясто неяась пожарось.</txt>
<trEng></trEng></sent></p>
<page>((KutoA1976-0220))</page>
<p><sent><txt>Мольсь малазонзо Гурьян, вадяшкавтызе цёрыненть ашо пря ланга ды яволявтсь:</txt>
<trEng></trEng></sent></p>
<p><sent><txt>― Вана ки карми тетянзо киява молеме.</txt>
<trEng></trEng></sent></p>
<p><sent><txt>― Ков? Осроков или витьстэ каторгав? ― марявсь мирденстэнь, згилязь, отвечась Окся.</txt>
<trEng></trEng></sent>
<sent><txt>― Ну вана мезе теть, полай, витькстан: омбоцеде туемстэнть, нама, тонсь эзить кирдеве тень ды секс мейле колмоцеде кудот каднык оргодицякс, а уш цёрам а нолдаса ковгак.</txt>
<trEng></trEng></sent>
<sent><txt>Сыредемстэнь или сэредемстэнь ули монень оймень летькстямс ведень венстицякс.</txt>
<trEng></trEng></sent>
<sent><txt>Тонь лангс кемемс, теке тундонь лов лангс...</txt>
<trEng></trEng></sent></p>
<p><sent><txt>― А кемема кальсэ, мерить, эрсекшии ведь.</txt>
<trEng></trEng></sent></p>
<p><sent><txt>― Лисьмасо ды эрькесэ седеяк ламо.</txt>
<trEng></trEng></sent></p>
<p><sent><txt>― Бути пек сы сиэмемат, петнявксоськак теть ведь.</txt>
<trEng></trEng></sent></p>
<p><sent><txt>Истя кувать спорясть.</txt>
<trEng></trEng></sent>
<sent><txt>Меельце валонть ялатеке ёвтызе Окся:</txt>
<trEng></trEng></sent></p>
<p><sent><txt>― Кристососькак вельмекшнесь ансяк весть: омбоцеде куломо тон иля капша.</txt>
<trEng></trEng></sent></p></chap>
<chap><chapNo>9</chapNo>
<p><sent><txt>Недлячистэ, ансяк стадатне паневсть, Валдаень Гуря каясь керш лавтоводзо трокс ведьме песэ кептере ды витькстась:</txt>
<trEng></trEng></sent></p>
<p><sent><txt>― Молян вирьга ютан, а муян ли пангот.</txt>
<trEng></trEng></sent></p>
<p><sent><txt>Парсте содась, чинзэ кепетемс вирьсэнть карксамга роса ды пельсь, мейле цёразо сти.</txt>
<trEng></trEng></sent>
<sent><txt>Карми пурнамо-сэрнямо мартонзо.</txt>
<trEng></trEng></sent>
<sent><txt>Секс, нать, Устя бабаяк мерсь:</txt>
<trEng></trEng></sent></p>
<p><sent><txt>― Тон эно саик мартот Сегань, а то вирьганть якамсто ськамот пек а ён.</txt>
<trEng></trEng></sent>
<sent><txt>Мени пильгеть эзнестэ ― мезть кармат мейле тосо тейнеме?</txt>
<trEng></trEng></sent></p>
<p><sent><txt>― Монь учить ялган.</txt>
<trEng></trEng></sent></p>
<p><sent><txt>― Я, те превезэньгак эзь са.</txt>
<trEng></trEng></sent>
<sent><txt>Сестэ, цёрам, азё паз марто.</txt>
<trEng></trEng></sent></p>
<p><sent><txt>« Монсь молян мартост колмоцекс, ― мерсь эсь пачканзо Окся.</txt>
<trEng></trEng></sent>
<sent><txt>― Валса васня ― паз марто ли сырги.</txt>
<trEng></trEng></sent>
<sent><txt>Паряк, се божи матерь, Якшамкань Палата».</txt>
<trEng></trEng></sent></p>
<p><sent><txt>Гуря тусь.</txt>
<trEng></trEng></sent></p>
<p><sent><txt>― Монтак молян, авай, мартонзо, ― пшкадсь Окся.</txt>
<trEng></trEng></sent></p>
<p><sent><txt>― Азё, виресь аволь жаль, ансяк вант, илить савто мирдеть кежензэ.</txt>
<trEng></trEng></sent></p>
<p><sent><txt>― Ну, бути теде кортамс, моньгак улить кежень ды сонзэ ялгантькак парсте содаса.</txt>
<trEng></trEng></sent>
<sent><txt>Се ― Палага.</txt>
<trEng></trEng></sent></p>
<page>((KutoA1976-0221))</page>
<p><sent><txt>― Мезть ленксят, урьва? Стяко пежетьс иля сова...</txt>
<trEng></trEng></sent></p>
<p><sent><txt>― Туинь, авай.</txt>
<trEng></trEng></sent></p>
<p><sent><txt>― Муеде седе ламо пангт, ― пшкадсь кудазоравась.</txt>
<trEng></trEng></sent>
<sent><txt>Арсезевсь: « Ну и тевть улить вирьсэ, бути урьванть валтнэ видеть.</txt>
<trEng></trEng></sent>
<sent><txt>Алкукс ули тамаша.</txt>
<trEng></trEng></sent>
<sent><txt>Те беда, мезе лиси тосо».</txt>
<trEng></trEng></sent></p>
<p><sent><txt>Окся сыргась садбирест куншкава мевчевезь янганть, а полазо ― пире киява.</txt>
<trEng></trEng></sent>
<sent><txt>Мекев а варштыяк.</txt>
<trEng></trEng></sent>
<sent><txt>Ютавсь пирест.</txt>
<trEng></trEng></sent>
<sent><txt>Алясь аламонь тарка пире пева молемадо мейле велявтсь вить ёно сквозной проулкав.</txt>
<trEng></trEng></sent>
<sent><txt>Низэ мельганзо капши пирень-пирень пачк ― пели поланзо сельмс понгомадо.</txt>
<trEng></trEng></sent>
<sent><txt>Ваны: Гурьян уш кузевсь Мазый пандонть пряс.</txt>
<trEng></trEng></sent>
<sent><txt>Окся учизе, зярдо кекшсызь алянть маласо куротне ды ношкстась мельганзо.</txt>
<trEng></trEng></sent>
<sent><txt>Вельть васов ильтинзе сынст Нал велесэ кискань онгоманть марто човор атякшонь морамось, од вазонь парамоськак.</txt>
<trEng></trEng></sent></p>
<p><sent><txt>Вирьсэнть алкукскак росась ульнесь виев.</txt>
<trEng></trEng></sent>
<sent><txt>Ансяк лаштось вечкевсь.</txt>
<trEng></trEng></sent>
<sent><txt>Коштось марявсь пек ванькс, опаня ды шождыне.</txt>
<trEng></trEng></sent>
<sent><txt>Пувсесь вармань ансяк ялтке ды сэтьмечинть, мерят, викшнесть моросост нармушкат.</txt>
<trEng></trEng></sent>
<sent><txt>Кукояк марявсь кукордомадо пек васолдо.</txt>
<trEng></trEng></sent>
<sent><txt>Валаня покш кись, прок налксезь, васня чийсь пандалов, мейле, Каинялонть ютазь, омбоце пандо чаманть ланга Тона гривав.</txt>
<trEng></trEng></sent></p>
<p><sent><txt>Ютазь весь истя курок оргодсь, натой ламодояк ламо ципордыця пилексэнзэ кадынзе пиже тикше марто цеця потмова сияждомо-сыреждеме.</txt>
<trEng></trEng></sent>
<sent><txt>Кочкась сынст маней валдо чись.</txt>
<trEng></trEng></sent>
<sent><txt>Тумонь алце тарадтнэва сюконякшность Валдай Гурьяннэнь мазый шляпинесэ келей, валаня ды вельть пешксе чама «малайкат», прок ламо сэрятне.</txt>
<trEng></trEng></sent>
<sent><txt>Сельведень валыця сельмекс вансть ютыцянть лангс верьгизэнь баяга цецятне.</txt>
<trEng></trEng></sent>
<sent><txt>Кунсолость эскелямонзо пиже лопатне.</txt>
<trEng></trEng></sent>
<sent><txt>Косо-бути казякадозь вайгельсэ кувсесь макшов аволь шумбра чувто.</txt>
<trEng></trEng></sent></p>
<p><sent><txt>Лыкиця сэдненть алдо метьказ ладсо тусь менчевеме лейне.</txt>
<trEng></trEng></sent>
<sent><txt>Сонгак неявсь капшась Сурантень ― сыре патянстэнь.</txt>
<trEng></trEng></sent></p>
<p><sent><txt>«3няро тесэ мазычи ды парочи, ― арсезевсь Валдаев.</txt>
<trEng></trEng></sent>
<sent><txt>― Ки сонзэ некшни? Покш кияванть якицятне сынсест мелявксто башка мезеяк а редить.</txt>
<trEng></trEng></sent>
<sent><txt>Мезескак лияс а радыть.</txt>
<trEng></trEng></sent>
<sent><txt>Пряст а кепсить.</txt>
<trEng></trEng></sent>
<sent><txt>Аштезьгак сынь буто бредить, прок ведь алга келить.</txt>
<trEng></trEng></sent></p>
<p><sent><txt>Оно пижань горниповнекс вейсэ жойниця чувтонь умартнень вельть кувать а кадсызь, вейкест пес курок сезнесызь ды тельня, зярдо кельмить, сэвсызь.</txt>
<trEng></trEng></sent>
<sent><txt>Ансяк сынсткак яла сацтнить кувать.</txt>
<trEng></trEng></sent>
<page>((KutoA1976-0222))</page>
<sent><txt>Кочкить ламо ламарть: пекень каладомадо парт, конкить комолят ― сетневтеме теть а пидеви пива, а тееви брага.</txt>
<trEng></trEng></sent>
<sent><txt>Кочкить кенериця чевгельть ― куслякс, пизёлт ― кельмевтезь жо ярсамс.</txt>
<trEng></trEng></sent>
<sent><txt>Кой-кить яксекшнить кстыйс, мастумарьс ды пангос.</txt>
<trEng></trEng></sent>
<sent><txt>Пешттнень яжакшносызь а шкасто, кенеремадост икеле, Нал велень эйкакшт.</txt>
<trEng></trEng></sent>
<sent><txt>Ансяк сыньгак, примеркс, цецят вирьстэ кудов бути кантнить, то чуродо-чуросто.</txt>
<trEng></trEng></sent>
<sent><txt>Мекс? А маштовить поремс.</txt>
<trEng></trEng></sent>
<sent><txt>Вана борчат, вишкерьгеть ды пакся-чурькат вечкить.</txt>
<trEng></trEng></sent>
<sent><txt>Тантейть сынь ды ловдо пештезь мацтсо кувать а лужить».</txt>
<trEng></trEng></sent></p>
<p><sent><txt>Сон велявтсь покш кистэять васов невтиця просекентень ды тусь эзганзо вейкеть янга.</txt>
<trEng></trEng></sent></p>
<p><sent><txt>Гурянь мельга виренть алга молемстэ низэ лоподсь росадонть карксамонзо витьс.</txt>
<trEng></trEng></sent></p>
<p><sent><txt>Вирьга ютамсто зярдояк мелеть а моли, бути карматкак варштнеме кавто пелев.</txt>
<trEng></trEng></sent>
<sent><txt>Гуря друк редясь керш кедензэ ёно куроте прява поволезь, мерят, якстере панарт.</txt>
<trEng></trEng></sent>
<sent><txt>Алясь чийсь тозонь ды талакадсь натой, зняро мусь стелька пряшка ды вельть кенерезь инзейть.</txt>
<trEng></trEng></sent>
<sent><txt>Валдаев арсезевсь: « Алкукс чинедесткак пешкедемс можна».</txt>
<trEng></trEng></sent>
<sent><txt>Ландясь вейке куронть алов ды кармась кочкамо кавто кедьсэ витьстэ кептерьс.</txt>
<trEng></trEng></sent>
<sent><txt>Прок якстере скал истя потявтсь.</txt>
<trEng></trEng></sent>
<sent><txt>Рожодоманзо пачк цёрась натой стувтызе, ков молиль.</txt>
<trEng></trEng></sent></p>
<p><sent><txt>Окся неинзе неть инзейтнень ды кармась турвасонзо цямкамо.</txt>
<trEng></trEng></sent>
<sent><txt>Ялатеке сон Гурьянонстэнь эзизе невте пайстомо прянзо.</txt>
<trEng></trEng></sent>
<sent><txt>Учось маласо куронть экшсэ.</txt>
<trEng></trEng></sent>
<sent><txt>Друк марясь мирденстэнь лемсэ васолдо ранкстыця цёрань вайгель.</txt>
<trEng></trEng></sent>
<sent><txt>Гуря отвечась тензэ ды ношкстась тов.</txt>
<trEng></trEng></sent>
<sent><txt>Алясь арсесь: « Пурнавсть уш, ансяк монь учить».</txt>
<trEng></trEng></sent></p>
<p><sent><txt>Лиякс арсесь Окся: « Цёрась, конась ранкстась тензэ, се, нама уш, Калериянь алуж.</txt>
<trEng></trEng></sent>
<sent><txt>Мартост Палага».</txt>
<trEng></trEng></sent></p>
<p><sent><txt>Гуря лиссь вирь курос.</txt>
<trEng></trEng></sent>
<sent><txt>Тосо тикше стоганть ало, ки озадо, ки чиремезь, а кона куманжа лангсо калякардсть Валдаевень ялганзо.</txt>
<trEng></trEng></sent>
<sent><txt>Сынь ёвтнесть, копаст косо ульнесь Нал велестэнть ортодемадо мейле ды мезе важодсь.</txt>
<trEng></trEng></sent>
<sent><txt>Пурныцяст, малазост молемстэнзэ, ловсь Рамконек вейксэ цёрат.</txt>
<trEng></trEng></sent></p>
<p><sent><txt>― Валдай Кандрань Гуря тенек шашты, ура-а-а! ― пнжакадсь, пильге лангс кепетемстэизэ, васенцекс неицязо Нельгонь Охонь.</txt>
<trEng></trEng></sent>
<sent><txt>― А минь арсетяно мекев, аля, примамс кружоконтень Валдай Рамконь.</txt>
<trEng></trEng></sent></p>
<page>((KutoA1976-0223))</page>
<p><sent><txt>― Улко сон моненьгак энялдсь, ― мизолдозь отвечась Валдаев.</txt>
<trEng></trEng></sent>
<sent><txt>― Ну монгак согласия максан.</txt>
<trEng></trEng></sent></p>
<p><sent><txt>― Ура-а-а!</txt>
<trEng></trEng></sent></p>
<p><sent><txt>― Палага ды Калерия ютксонк а неявить.</txt>
<trEng></trEng></sent></p>
<p><sent><txt>― Эзть са.</txt>
<trEng></trEng></sent>
<sent><txt>Мирдевтемест виздить, келя, цёрадо, ― отвечась Нужань Плато.</txt>
<trEng></trEng></sent></p>
<p><sent><txt>« Паряк, сеть кавто потаскушкатне пелить Валдай Оксядо?» ― мерсь эсь пачканзо ве ёно Гурянись.</txt>
<trEng></trEng></sent></p>
<p><sent><txt>Мирдезэ жо, здоровакшнозь, эрьвантень максызе кедензэ ды озась тикшенть ледемстэ кадозь эльденачконть ваксс.</txt>
<trEng></trEng></sent>
<sent><txt>Аволдынзе удалов раужо кудрянзо ды, вить кедензэ коморс коскстамодонзо мейле, мерсь:</txt>
<trEng></trEng></sent></p>
<p><sent><txt>― Ушодсынек оргодемстэ самодо мейлень васенце промксонок.</txt>
<trEng></trEng></sent>
<sent><txt>Васняяк, ялгат, кочкатано президиум, лиякс меремс, кавто ломанть, минек промксонть ветицят: вейкесь ули председателькс, а омбоцесь карми мельганок сёрмадомо ― ки мезть корты ды мезе минь вейсэ мейле решатано.</txt>
<trEng></trEng></sent>
<sent><txt>Седе карматано мереме секретарь.</txt>
<trEng></trEng></sent></p>
<p><sent><txt>― Истямокс карми улеме Аника Северьянович, ― мерсь Валдаень Рамко.</txt>
<trEng></trEng></sent></p>
<p><sent><txt>― Чарькодевсь ней, мезекс кармавтозель монень улко саемс течи тезэнь мартон аламошка конёв ды карандаш, ― мизолдозь, мерсь Ковров ды пульзясь овсе виренть ало кругловой валаня стольшка тумо пеньканть ваксс.</txt>
<trEng></trEng></sent>
<sent><txt>― Я, весе садо тей, монь малав.</txt>
<trEng></trEng></sent></p>
<p><sent><txt>Алкукс истя тейсть.</txt>
<trEng></trEng></sent></p>
<p><sent><txt>― А причандателькс эряви аравтомс Вардаень Федотонь, ― каясь вал ялганзо кис Нельгонь Охонь.</txt>
<trEng></trEng></sent></p>
<p><sent><txt>― Мон произведиумс а маштован ды присядательгак мондень а лиси: пек уш монь валон аламо ды нетькак аволь валанят, ― отвечась Федот.</txt>
<trEng></trEng></sent></p>
<p><sent><txt>― Арази сонсензэ Гурьян Кандратичень аравтомс кодаяк нельзя? ― кезкстинзе Лембаень Вася.</txt>
<trEng></trEng></sent></p>
<p><sent><txt>« Ежов», ― арсезевсь эйстэнзэ Окся.</txt>
<trEng></trEng></sent></p>
<p><sent><txt>― Бути меленк ули, тонавттадызь эно промксонь ветямо, ― согласясь прявтост.</txt>
<trEng></trEng></sent></p>
<p><sent><txt>Кочкамодост пелицятне кармасть валост капшавтомо:</txt>
<trEng></trEng></sent></p>
<p><sent><txt>― Ветяк уш тонсь...</txt>
<trEng></trEng></sent></p>
<p><sent><txt>― Аволь ансяк промксонть, кружоконтькак.</txt>
<trEng></trEng></sent></p>
<p><sent><txt>― Икеле ладсо.</txt>
<trEng></trEng></sent></p>
<p><sent><txt>― Кода маштат.</txt>
<trEng></trEng></sent></p>
<p><sent><txt>― Минь алкукс карматано кунсоломот.</txt>
<trEng></trEng></sent></p>
<page>((KutoA1976-0224))</page>
<p><sent><txt>― Кармавт, аля.</txt>
<trEng></trEng></sent></p>
<p><sent><txt>― Пасиба тенк, ялгат, монь лангс кемеманть кис.</txt>
<trEng></trEng></sent>
<sent><txt>Поладсынек эно минек промксонть.</txt>
<trEng></trEng></sent>
<sent><txt>Лембай Вася теи доклад, лиякс меремс, ёвтни тенек седе, кода роботась перевозсонок.</txt>
<trEng></trEng></sent></p>
<p><sent><txt>― Арази перевозось алкукскак минек? ― кевкстизе Валдаень Рамко.</txt>
<trEng></trEng></sent></p>
<p><sent><txt>― Васня вешть вал, ― отвечась промксонть председателесь.</txt>
<trEng></trEng></sent></p>
<p><sent><txt>― Монь монсеньгак валон байтяк.</txt>
<trEng></trEng></sent></p>
<p><sent><txt>― Промкссо вешекшнить вал.</txt>
<trEng></trEng></sent></p>
<p><sent><txt>― Велень промкссо, тонськак содат, эрьвась пижни сонстензэ.</txt>
<trEng></trEng></sent></p>
<p><sent><txt>― Се промксонть, Роман Варламыч, рузкс лемезэ сходка, тень ― собрания...</txt>
<trEng></trEng></sent></p>
<p><sent><txt>― Сестэ максодо вал монень.</txt>
<trEng></trEng></sent></p>
<p><sent><txt>― Ды тон уш истякак ламо кортыть.</txt>
<trEng></trEng></sent></p>
<p><sent><txt>― Отвечак эно.</txt>
<trEng></trEng></sent>
<sent><txt>Ну?</txt>
<trEng></trEng></sent></p>
<p><sent><txt>― Да, перевозось уш умок Нал велесэ самообразованиянь кружоконть.</txt>
<trEng></trEng></sent> </p>
<p><sent><txt>― Мекс эно тосо нилеце ие табзори печтнеманть кис ярмакт ансяк Лембай Вася? ― кевкстизе председателенть Вардай Федот.</txt>
<trEng></trEng></sent></p>
<p><sent><txt>― Аравтния сонзэ минек арайстэ перевозонок кирдицякс мон.</txt>
<trEng></trEng></sent>
<sent><txt>Ёвтнек тенек, Вася, кода роботыть?</txt>
<trEng></trEng></sent></p>
<p><sent><txt>― Кода полагаица.</txt>
<trEng></trEng></sent></p>
<p><sent><txt>― Докладот пек нурькине.</txt>
<trEng></trEng></sent></p>
<p><sent><txt>― Тынь эно кевкстнеде, мезе темк содамс эряви, а уш мон отвечамо карман.</txt>
<trEng></trEng></sent></p>
<p><sent><txt>― Ярмакт ламо таштыть, Вася?</txt>
<trEng></trEng></sent></p>
<p><sent><txt>― Без малова, Гурьян Кандратич, котосядт ашо.</txt>
<trEng></trEng></sent></p>
<p><sent><txt>― Кода «без малова» ?</txt>
<trEng></trEng></sent></p>
<p><sent><txt>― Ну ветесядт ведьгемень сисем урт...</txt>
<trEng></trEng></sent></p>
<p><sent><txt>― Вадря безмаловась, ― пейдевемстэ прянзо чаравтызе Ковров.</txt>
<trEng></trEng></sent></p>
<p><sent><txt>― Колмонес аламо, брат.</txt>
<trEng></trEng></sent></p>
<p><sent><txt>― Икельсть-удалсть кудо грохадсь, мерят кантора, да кардазозо, прок паро горобия! ― пижакадсь Вардаев.</txt>
<trEng></trEng></sent>
<sent><txt>― Те ансяк мезе вакскаст ютамсто сельмс каяты.</txt>
<trEng></trEng></sent>
<sent><txt>Зняро сепсь ярмаксо ― вере паз ансяк соды да сонсь.</txt>
<trEng></trEng></sent>
<sent><txt>« Видеть валтнэ», ― шнызе эсь пачканзо Окся.</txt>
<trEng></trEng></sent></p>
<p><sent><txt>― Тонгак, Федот, кортат а шкасто, ― мерсь Аника Северьянович.</txt>
<trEng></trEng></sent>
<sent><txt>― Мейле тейтяно преният.</txt>
<trEng></trEng></sent></p>
<page>((KutoA1976-0225))</page>
<p><sent><txt>― Истямо аглаедэнтень ды премият? Мокшнасонок ирдезэнзэ ловомс вейсэ, мейле витькставтомга киськедемс вана монь кшнань каркссонть.</txt>
<trEng></trEng></sent></p>
<p><sent><txt>― Не имеешь права! ― ранкстась каршозонзо Лембаев.</txt>
<trEng></trEng></sent></p>
<p><sent><txt>― Нет, имею права.</txt>
<trEng></trEng></sent></p>
<p><sent><txt>― Не имеешь.</txt>
<trEng></trEng></sent></p>
<p><sent><txt>― Нет, имею.</txt>
<trEng></trEng></sent></p>
<p><sent><txt>― Кедетькак нурькинеть.</txt>
<trEng></trEng></sent></p>
<p><sent><txt>― Нет, кувакат.</txt>
<trEng></trEng></sent></p>
<p><sent><txt>― Лоткадо сёвномодо, ― кардынзе председателесь.</txt>
<trEng></trEng></sent>
<sent><txt>― Судясынек-редясынек тевенть вейсэ.</txt>
<trEng></trEng></sent>
<sent><txt>Мельсэнк ашти, монгак роботынь минек перевозсонть? Эрьва ковстонть мон добовакшнынь ансяк ярмаксо кавксоньгемень целковойть, ― алт-мезть а лован.</txt>
<trEng></trEng></sent></p>
<p><sent><txt>« Вай, зняро добавакшнось ярмакт, ― эсь пачканзо меревсь Окся.</txt>
<trEng></trEng></sent>
<sent><txt>― Ды ков эно теинзе? Нать, Палаганень идемевсесь кантнинзе.</txt>
<trEng></trEng></sent>
<sent><txt>То-то се кевень кудо строясь».</txt>
<trEng></trEng></sent></p>
<p><sent><txt>Лембай Вася вантнесь ломантнень ланга, арсесь муемс юткстост сонензэ седеймариця.</txt>
<trEng></trEng></sent>
<sent><txt>Ялатеке кисэнзэ пшкадиця вейкеяк эзь муе ды кармась спорямо:</txt>
<trEng></trEng></sent></p>
<p><sent><txt>― Мезть кортамс.</txt>
<trEng></trEng></sent>
<sent><txt>Се шкась ульнесь лия.</txt>
<trEng></trEng></sent>
<sent><txt>Меельце жо иетнестэ зняро ломанть, лиясто лишменек-прянек, савтовсь печтнемс тень овсе стякодо, седе ве монсь ансяк содан ― вере пазгак азды.</txt>
<trEng></trEng></sent>
<sent><txt>Вешат кедьстэст печтемень кис ярмакт, а сынь осрокс пекставтовомасо грозить.</txt>
<trEng></trEng></sent>
<sent><txt>Мейле пей лангс саизь ды Нал велень эрицят овсе стякодо печтнинь.</txt>
<trEng></trEng></sent>
<sent><txt>А тон, Вардай Федот, лавгицят...</txt>
<trEng></trEng></sent></p>
<p><sent><txt>― Ва, лоткак, а то сельведеньгак маласот.</txt>
<trEng></trEng></sent>
<sent><txt>Ки кемтянзат? Минь жо весе теть аволь эйкакшт...</txt>
<trEng></trEng></sent></p>
<p><sent><txt>― Кудо теинь, мерят...</txt>
<trEng></trEng></sent></p>
<p><sent><txt>― А то эзить.</txt>
<trEng></trEng></sent>
<sent><txt>Манчан.</txt>
<trEng></trEng></sent></p>
<p><sent><txt>― Лесникекс кить аравтымизь? А тынь?</txt>
<trEng></trEng></sent></p>
<p><sent><txt>― А сёпан: минь.</txt>
<trEng></trEng></sent></p>
<p><sent><txt>― Мейсэ озят, сень эйсэ и пацькават.</txt>
<trEng></trEng></sent>
<sent><txt>Нама, перевозонть кисэяк получинь эрьва ковозонзо якстере бумажка.</txt>
<trEng></trEng></sent>
<sent><txt>Вирь бояронь управляющеесь тень нолдась.</txt>
<trEng></trEng></sent>
<sent><txt>А тон, бути роботавлить истямо таркасо, Федот, аволить сёпо трешникак? Мон вана вете сядодо ламо ёвтынь, а тон нолдавлить кирьгапарьгат весе, рагутан.</txt>
<trEng></trEng></sent></p>
<p><sent><txt>― Эге, кода парсте содасамак.</txt>
<trEng></trEng></sent></p>
<p><sent><txt>― А то мерят, а содатан.</txt>
<trEng></trEng></sent>
<sent><txt>Улко печтитинь лишменек-прянек.</txt>
<trEng></trEng></sent>
<sent><txt>Сиявав, нать, якить.</txt>
<trEng></trEng></sent>
<sent><txt>Ламо пандыть монень?</txt>
<trEng></trEng></sent></p>
<page>((KutoA1976-0226))</page>
<p><sent><txt>― Ды мон жо ки?</txt>
<trEng></trEng></sent></p>
<p><sent><txt>― Вардай Федот.</txt>
<trEng></trEng></sent></p>
<p><sent><txt>― Кружоконь шлен или аволь?</txt>
<trEng></trEng></sent></p>
<p><sent><txt>Раказевсть весе.</txt>
<trEng></trEng></sent></p>
<p><sent><txt>― Нама, шлен ― а кавтолдан...</txt>
<trEng></trEng></sent>
<sent><txt>Докладом, ялгат, прядовсь.</txt>
<trEng></trEng></sent>
<sent><txt>Надо тенк вана таштазь ярмактнень.</txt>
<trEng></trEng></sent></p>
<p><sent><txt>Вася сайсь лавтовонзо трокс каязь кшнань сумкастонзо газет потсо пачка ды путызе Гурьянонь икеле тумо пеньканть лангс.</txt>
<trEng></trEng></sent>
<sent><txt>Мейле поладсь:</txt>
<trEng></trEng></sent></p>
<p><sent><txt>― А ней каямизь перевозчикстэ ды нардамизь кружокстонть: Вардаень Федот марто ве гарнизациясо тень а улемс.</txt>
<trEng></trEng></sent></p>
<p><sent><txt>― Тон иля кежиявтне, бути кемат минек тевентень, ― отвечась тензэ Гурьян.</txt>
<trEng></trEng></sent></p>
<p><sent><txt>― А кемангак: эрьванть тарвазось чирь ансяк сонсензэ ёнов.</txt>
<trEng></trEng></sent>
<sent><txt>Да.</txt>
<trEng></trEng></sent></p>
<p><sent><txt>― Моньгак?</txt>
<trEng></trEng></sent></p>
<p><sent><txt>― А тон умок тарваз эзить сайне кедезэтькак.</txt>
<trEng></trEng></sent></p>
<p><sent><txt>― Мезде аздат, седе иля корта: тарвазонть мон вастнян молотка марто.</txt>
<trEng></trEng></sent></p>
<p><sent><txt>― Пек иля кирде сонзэ, Гурьян, ― мерсь кода-бути друк Нужань Плато.</txt>
<trEng></trEng></sent></p>
<p><sent><txt>― Неят, колызь алянть ярмактне ды превензэ тусть лияв.</txt>
<trEng></trEng></sent></p>
<p><sent><txt>― А тон, дедяй, касат аволь беряньстэ, секс эно сават кунсоломс...</txt>
<trEng></trEng></sent>
<sent><txt>Ки карми кирдеме перевозонть?</txt>
<trEng></trEng></sent></p>
<p><sent><txt>― Мон жо, бути тень мертядо ды кемтядо, ― пшкадсь таго Плато.</txt>
<trEng></trEng></sent>
<sent><txt>― Цёран, бути вишкинентькак ловомс, кото.</txt>
<trEng></trEng></sent></p>
<p><sent><txt>― Паряк, арсят мейле путнеме тенст кудот? ― кевкстизе Вардаень Федот.</txt>
<trEng></trEng></sent></p>
<p><sent><txt>А ёвтавияк кода покордавсь Плато ды ялатеке отвечась аволь казямосто.</txt>
<trEng></trEng></sent></p>
<p><sent><txt>― Монсень ули пизэм-ашком, а сынь уш сынсь тейнест.</txt>
<trEng></trEng></sent></p>
<p><sent><txt>― Кежеть кардамояк маштат.</txt>
<trEng></trEng></sent></p>
<p><sent><txt>― А, бути уш отвечамс эрьва берянь валонть лангс, а эцнемс перевозчикекс: тосо дуракт ламо муевить.</txt>
<trEng></trEng></sent>
<sent><txt>Кройсетядызьгак ― чатьмонть.</txt>
<trEng></trEng></sent>
<sent><txt>Начальник лангс аволь ансяк верде прявтнэ пижнекшнить, алдо казямокендетнеяк.</txt>
<trEng></trEng></sent></p>
<p><sent><txt>― Монгак ули мелем, Гурьян Кандратич.</txt>
<trEng></trEng></sent>
<sent><txt>Тожо цёранок ниле, ― витькстась Виряз Агей.</txt>
<trEng></trEng></sent></p>
<page>((KutoA1976-0227))</page>
<p><sent><txt>― Макссынек перевозонть кавто кудос? Каршо молицят арасть?</txt>
<trEng></trEng></sent></p>
<p><sent><txt>― А неявить, ― отвечась, сельмукшонзо коняс кепедезь, Аника Северьянодич.</txt>
<trEng></trEng></sent></p>
<p><sent><txt>― А эрявитькак, ― мерсь Штагай Родя.</txt>
<trEng></trEng></sent></p>
<p><sent><txt>― Ну, бути уш варштамс тень лангс сельмукшонь пачк, монгак улевлинь бу не прочь, ― яволявтсь Валдаень Павол.</txt>
<trEng></trEng></sent></p>
<p><sent><txt>― Васня кадык важодить иешка Нужа марто Вирязт, мейле тосо неявомо карми.</txt>
<trEng></trEng></sent>
<sent><txt>Паряк, полавтсынек, ― пшкадсь Вардаень Федот.</txt>
<trEng></trEng></sent>
<sent><txt>― Кеман, а лисить неть манчицякс...</txt>
<trEng></trEng></sent></p>
<p><sent><txt>― Ки карми те тевенть кис отвечамо ― чувтсо каник, Агей марто дядей.</txt>
<trEng></trEng></sent></p>
<p><sent><txt>Мусть леекс пе ды се чарась Агей марто Платонь мокшнасо, зярс Нужаньсентень эзь сато прякс.</txt>
<trEng></trEng></sent></p>
<p><sent><txt>― Ялгат, карматано сёксня ды тельняяк пурнавкшномо аволь Гордей лелянь кордонс, ― яволявтсь промксонтень Гурьян.</txt>
<trEng></trEng></sent></p>
<p><sent><txt>― Я, ― мерсь Нельгонь Охонь, ― аволь берянь ульнесь таркась.</txt>
<trEng></trEng></sent></p>
<p><sent><txt>― Лия муинь ды уш сивединьгак.</txt>
<trEng></trEng></sent>
<sent><txt>Паксяпесэ Якшамкаль омбоце этаждонть минь, алят, карматано сельмень велявтомга мереме важдамо кудо.</txt>
<trEng></trEng></sent>
<sent><txt>Тосо карматано ютавтнеме промксонок.</txt>
<trEng></trEng></sent></p>
<p><sent><txt>« Мон эно карман яксеме тов, ― арсесь Окся, ― ухватсо или мик песчувтосо важдамонк».</txt>
<trEng></trEng></sent></p>
<p><sent><txt>Авась, прянзо апак невте, туиксэль инзей пулонтень, да таго сонзэ мельс ледсь: « А друк Палага лиси Гурянь ютамо кинть лангс».</txt>
<trEng></trEng></sent></p>
<p><sent><txt>Истяк и мольсь Окся мирдензэ мельга кудов самс.</txt>
<trEng></trEng></sent></p></chap>
<chap><chapNo>10</chapNo>
<p><sent><txt>Сюпавчись мерни «невтемак»  ― арасьчись нерни «кекшемак».</txt>
<trEng></trEng></sent>
<sent><txt>Арасьчинть кекшеме тонавтнемс эряви, нама, теленть кедьсэ: ванодо, зняро сон ёртнесь ловонть ланга сырнень ды питнейде-питней кевень ожолдыця, сэняждыця, пижолдыця ды верькс якстердиця човалят, валодо, зняро сиязо.</txt>
<trEng></trEng></sent>
<sent><txt>Секень пингстэ ― сон ли уш а бедной, сон ли уш а скудной.</txt>
<trEng></trEng></sent>
<sent><txt>Ванодо: чувтонзо ды куронзо штапот, нармунензэ вачот, сонсь музгорди яла секе мезеньгак аразденть.</txt>
<trEng></trEng></sent>
<sent><txt>Но машты сэпей нужанть сёпомо.</txt>
<trEng></trEng></sent></p>
<page>((KutoA1976-0228))</page>
<p><sent><txt>Якшамкань Палагаяк истя тейни: скалонь аразде сон рамась ашо сея.</txt>
<trEng></trEng></sent>
<sent><txt>Тома тензэ кандсь кавто левкст.</txt>
<trEng></trEng></sent>
<sent><txt>Кирнявтнить алце кудованть, прок ашо тюнань мецтькеть.</txt>
<trEng></trEng></sent></p>
<p><sent><txt>Валскень тевэнзэ прядомадо мейле Палага ушодсь лопавтнеме.</txt>
<trEng></trEng></sent></p>
<p><sent><txt>Нал телесэ кой ули: невеста саи тетянзо кудостонть, аванзо кандостонть кувака тодов ды кудонь кувалмсо лопавтнема очко.</txt>
<trEng></trEng></sent>
<sent><txt>Палаганьгак улить истят кавто приданканзо.</txt>
<trEng></trEng></sent>
<sent><txt>Теде башка тензэ сатотсь тетянзо ды аванзо пельде чекеяк, урадома стангак.</txt>
<trEng></trEng></sent></p>
<p><sent><txt>Палага понгавтнинзе лопавтнезь нуланзо-валанзо Листаронь усакс мендявозь валаня курся пева ды сыргась Чинев лей лангс муськеме.</txt>
<trEng></trEng></sent>
<sent><txt>Чись якшамоль ды манеель.</txt>
<trEng></trEng></sent>
<sent><txt>Эрьва чувтонть прясто, мерят, ашо пельстэ, прась или новольсь пек сияждыця чова лекш, прок ашо почт.</txt>
<trEng></trEng></sent></p>
<p><sent><txt>Муськемс теезь анксеманть крайсэ, мукорь лангсо лапавтнавксэнзэ валёксо чавомстонть синдсь-порксась авась чипаень ламо вельть валдо струят, конатне, теке ёндолт, пезнасть леенть вакссо каленть курос.</txt>
<trEng></trEng></sent>
<sent><txt>Эень кондямо кельме ведесь вецана толке пицесь-пултась кедензэ.</txt>
<trEng></trEng></sent>
<sent><txt>Сынь якстерьгадсть вакссонзо толубканть пильгекс.</txt>
<trEng></trEng></sent>
<sent><txt>Пувсеськак эйсэст пайстомо муськицясь.</txt>
<trEng></trEng></sent>
<sent><txt>Ялатеке жаре эзть каято.</txt>
<trEng></trEng></sent>
<sent><txt>Сянгордсть эрьва сур пестэ кенерьс.</txt>
<trEng></trEng></sent></p>
<p><sent><txt>Окойники прядовсь те седейс кундыця ды мелень мольстиця тевеськак.</txt>
<trEng></trEng></sent>
<sent><txt>Вальмало кувака трокс чувтонть ланга муськеманзо поволемась ды кудосо костямодо мейле кувака валёксо кеверемась аламодо седе шождыне.</txt>
<trEng></trEng></sent></p>
<p><sent><txt>Чоп озясь Палага.</txt>
<trEng></trEng></sent>
<sent><txt>Толонь пувазь уш ансяк озась эземс оймсеме.</txt>
<trEng></trEng></sent>
<sent><txt>Сестэяк сонзэ мельс ледсь ― эряви човсемс кшикс модарькат.</txt>
<trEng></trEng></sent></p>
<p><sent><txt>― Авай, Лиля зярдо сы? ― кевкстизе Миша.</txt>
<trEng></trEng></sent></p>
<p><sent><txt>― Мезекс теть? Кадык эри-ашти васолбабанзо кедьсэ...</txt>
<trEng></trEng></sent></p>
<p><sent><txt>― Верце кудонтькак савтовсь, авай, уштотс: течи тозонь арсить пурнавомо Плато лелидинь.</txt>
<trEng></trEng></sent></p>
<p><sent><txt>― Молодец.</txt>
<trEng></trEng></sent>
<sent><txt>Мейле тозонь лампа кирвасть, ансяк стамбаро.</txt>
<trEng></trEng></sent></p>
<p><sent><txt>― Мон уш сонзэ эйс карасингак чияк нуртинь.</txt>
<trEng></trEng></sent></p>
<p><sent><txt>― Алякс теить.</txt>
<trEng></trEng></sent>
<sent><txt>Пасиба теть.</txt>
<trEng></trEng></sent></p>
<p><sent><txt>― Иетне монь ведь уш кемгавтово.</txt>
<trEng></trEng></sent></p>
<p><sent><txt>― Тетякс туить: покшат.</txt>
<trEng></trEng></sent></p>
<page>((KutoA1976-0229))</page>
<p><sent><txt>― Оно ки-бути сы уш.</txt>
<trEng></trEng></sent></p>
<p><sent><txt>― Те кудонок прястонть эй новольсь.</txt>
<trEng></trEng></sent></p>
<p><sent><txt>― Аволь.</txt>
<trEng></trEng></sent>
<sent><txt>Марят, кенкш кундамонть вешни ломанесь.</txt>
<trEng></trEng></sent></p>
<p><sent><txt>Алкукс каштордсть кудыкелькс ёно кенкш кендень олготне.</txt>
<trEng></trEng></sent></p>
<p><sent><txt>Лакшт! панжовсь кенкшесь.</txt>
<trEng></trEng></sent>
<sent><txt>Совась тенст тюжа вазонь кедень нолдазь пиле шапкасо цёра.</txt>
<trEng></trEng></sent>
<sent><txt>Сельмензэ серойть.</txt>
<trEng></trEng></sent>
<sent><txt>Покшт.</txt>
<trEng></trEng></sent>
<sent><txt>Пикстердицят.</txt>
<trEng></trEng></sent></p>
<p><sent><txt>― Эрятадо! ― гайкстась инженть, прок паро баягань, вайгелезэ.</txt>
<trEng></trEng></sent></p>
<p><sent><txt>― Шумбрат, аля.</txt>
<trEng></trEng></sent>
<sent><txt>Кайсек.</txt>
<trEng></trEng></sent>
<sent><txt>Ютак икелев, ― отвечась кудонь азоравась.</txt>
<trEng></trEng></sent></p>
<p><sent><txt>― Мон, Евстигней Панкратьич Балтун, бояронь ведьгевенть машинист.</txt>
<trEng></trEng></sent>
<sent><txt>Эрян Лембаень кедьсэ.</txt>
<trEng></trEng></sent>
<sent><txt>Тей жо мерсь пачкодеме тень Гурьян Кондратьич.</txt>
<trEng></trEng></sent></p>
<p><sent><txt>― Мон, Якшамкина Палага.</txt>
<trEng></trEng></sent></p>
<p><sent><txt>― Пек мазый лемесь, тонсь седеяк мазыят.</txt>
<trEng></trEng></sent>
<sent><txt>Мон истятнэде виздян.</txt>
<trEng></trEng></sent></p>
<p><sent><txt>― Виздемась колась пек ламонь эрямо.</txt>
<trEng></trEng></sent></p>
<p><sent><txt>― Тон, эрзява, маряви, превеяткак.</txt>
<trEng></trEng></sent></p>
<p><sent><txt>Палага ливтсь каськасто цела кептере верек модарькат, ванськавтынзе, шлинзе ды кармась човамост.</txt>
<trEng></trEng></sent>
<sent><txt>Кудось пешкедсь модарька чинеденть.</txt>
<trEng></trEng></sent></p>
<p><sent><txt>― Моньгак тетям-авам ульнесть крестьянт.</txt>
<trEng></trEng></sent></p>
<p><sent><txt>― Ульнесть, мерят?</txt>
<trEng></trEng></sent></p>
<p><sent><txt>― Кулость...</txt>
<trEng></trEng></sent>
<sent><txt>Мерят таргамс ве папироса?</txt>
<trEng></trEng></sent></p>
<p><sent><txt>― Монень аволь жаль.</txt>
<trEng></trEng></sent></p>
<p><sent><txt>Аламо шкас маштсть валост.</txt>
<trEng></trEng></sent></p>
<p><sent><txt>« Улевлиньгак седе мазый, ― арсезевсь Евстигней Панкратьевич, ― хоть ещё весть варштаволь бу монь лангс, ней котьми, мерят, арасянгак тесэ».</txt>
<trEng></trEng></sent>
<sent><txt>Вайгельсэ мерсь:</txt>
<trEng></trEng></sent></p>
<p><sent><txt>― Рана савинь.</txt>
<trEng></trEng></sent></p>
<p><sent><txt>― Марян, учовсь тонеть ялга.</txt>
<trEng></trEng></sent></p>
<p><sent><txt>Совась Нужань Плато ды кевкстизе Палагань:</txt>
<trEng></trEng></sent></p>
<p><sent><txt>― Мекс верце кудосонк тол арась?</txt>
<trEng></trEng></sent></p>
<p><sent><txt>― Простямизь уш, Плато леляй, стувтынек овсе калякардоманок марто.</txt>
<trEng></trEng></sent></p>
<p><sent><txt>Миша ношкстась вере кудов анокстазь лампанть кирвастеме.</txt>
<trEng></trEng></sent>
<sent><txt>Мельганзо тусть Плато марто Стегней.</txt>
<trEng></trEng></sent></p>
<p><sent><txt>Палагалень марявсь, кинь-бутн сон учи.</txt>
<trEng></trEng></sent>
<sent><txt>Комась авась вальмас, варштась кельмемс апак понго сляника панксонть пачк.</txt>
<trEng></trEng></sent>
<page>((KutoA1976-0230))</page>
<sent><txt>Ушонть лекшиямо сувось тустомсь яла седе пек.</txt>
<trEng></trEng></sent>
<sent><txt>Секе жо учомась пшти нерь гуйкс потясь Палагань ризныця седеенть.</txt>
<trEng></trEng></sent>
<sent><txt>Эскельманзо коряс мейле сон аволь ломанькс ― псакакс кунсоломсто содызе: сы Павол.</txt>
<trEng></trEng></sent>
<sent><txt>Учомазо учовсь.</txt>
<trEng></trEng></sent>
<sent><txt>Кадовсь ансяк прянь апак редявто чиемс неемензэ.</txt>
<trEng></trEng></sent></p>
<p><sent><txt>Совась Миша ды мерсь:</txt>
<trEng></trEng></sent></p>
<p><sent><txt>― Авай, ловномс тонеть пек вадря ёвтнема « Как рубашка в поле выросла» ?</txt>
<trEng></trEng></sent></p>
<p><sent><txt>Палага чокшне ланга пек вечкиль Мишанзо ловноманть кунсоломо ды ней досадна мик марявсь тензэ мельсапарос пачтемс цёрынензэ, ансяк эзь кирдеве Паволнэнь бажиця седеезэ ды савсь тензэ кенгелемс:</txt>
<trEng></trEng></sent></p>
<p><sent><txt>― Монь учить инжетне.</txt>
<trEng></trEng></sent>
<sent><txt>Кудазорававтомо сыненст а ён ули...</txt>
<trEng></trEng></sent></p>
<p><sent><txt>― Я, монь уш мельстэньгак явкшнось промксось.</txt>
<trEng></trEng></sent>
<sent><txt>Алкукс азё.</txt>
<trEng></trEng></sent></p>
<p><sent><txt>Палага эряскадсь куземе вере кудозонзо, косо пурнасть-сэрнясть вейсэ ловномо Н.</txt>
<trEng></trEng></sent>
<sent><txt>А.</txt>
<trEng></trEng></sent>
<sent><txt>Некрасовонь « Кому на Руси жить хорошо»  поэманть.</txt>
<trEng></trEng></sent>
<sent><txt>Сэтьмечись азоркс теевсь Якшамкань аволь ансяк ало кудосонть ― верцесэнтькак.</txt>
<trEng></trEng></sent>
<sent><txt>Ловнось Валдай Гуря.</txt>
<trEng></trEng></sent></p>
<p><sent><txt>Кудонь азоравась вансь весе сельме вийсэнзэ сонзэ седейс педиця ды мелезэнзэ туиця Павол лангс.</txt>
<trEng></trEng></sent>
<sent><txt>А се неявсь ― то витьсынзе мазыстэ менчевиця черензэ, то розьпрянь мельс лецтниця усанзо.</txt>
<trEng></trEng></sent>
<sent><txt>« Пек, поди, куцтить паламсто», ― мерезевсь эсь пачканзо Палага ды поладсь: « Понговольтькак ― парсте сэвтневлинь бу кудрянзо».</txt>
<trEng></trEng></sent>
<sent><txt>Сон пильге сур лангсо мольсь Калерия ды Елена Павловна шабранзо малав ды озась сынст юткс.</txt>
<trEng></trEng></sent>
<sent><txt>Калерия тошкстась тензэ:</txt>
<trEng></trEng></sent></p>
<p><sent><txt>― Парсте ловны.</txt>
<trEng></trEng></sent></p>
<p><sent><txt>Палага комавтызе прянзо пек согласицякс, хоть ве валгак те шкас превезэнзэ эзь сова.</txt>
<trEng></trEng></sent>
<sent><txt>Нама, сеске жо кармась кунсоломо ды курок мелензэ таго велявтсть лияв: « Соды ли Валдаень Наста, косо мирдезэ?»</txt>
<trEng></trEng></sent></p>
<p><sent><txt>Кудонть прясто ларнозь новольсь эень озорнойшка шушмо.</txt>
<trEng></trEng></sent>
<sent><txt>Кудонь азоравась тарцк теевсь тандадомадонзо, сон мерсь, кияк ушо ёндо кундась ноцковтнеме кустембрясо кенкшензэ.</txt>
<trEng></trEng></sent>
<sent><txt>Но таго сэтьмемсь ульцясь.</txt>
<trEng></trEng></sent>
<sent><txt>Кудосонтькак марявсь ансяк ловныцясь.</txt>
<trEng></trEng></sent></p>
<p><sent><txt>Кунсолость истя ― косксты или кешни кияк ― тошкстыть:</txt>
<trEng></trEng></sent></p>
<page>((KutoA1976-0231))</page>
<p><sent><txt>― Иля мета.</txt>
<trEng></trEng></sent></p>
<p><sent><txt>Друк, теке пурьгине цярадсь ушостонть ― весть, омбоцеде, колмоцеде, нилецеде ды эрьва зэрькстамодонть мейле гайтевстэ певерсть порксазь вальмань ламо сляникат.</txt>
<trEng></trEng></sent>
<sent><txt>Потсо вальмаяк вейке тапавсь.</txt>
<trEng></trEng></sent>
<sent><txt>Варянть эзга кудонть потмос кармась эцеме покш кувтасо пек ашо, кельме ды тусто пар.</txt>
<trEng></trEng></sent></p>
<p><sent><txt>Варянть дерюгасо потомдомсто Палага мерсь:</txt>
<trEng></trEng></sent></p>
<p><sent><txt>― Учнинь истямо тев.</txt>
<trEng></trEng></sent></p>
<p><sent><txt>Мазур Оверька стясь таркастонзо ды, кода ульнесь, потпанарсо, шапкавтомо, чиезь, буто варма пувизе, ношкстась ушов.</txt>
<trEng></trEng></sent>
<sent><txt>Редясь тосто Паксяпенть куншкава, кинть кувалма, чииця.</txt>
<trEng></trEng></sent>
<sent><txt>Напустясь сасамонзо.</txt>
<trEng></trEng></sent>
<sent><txt>Ваны: сень мельга, ловонть ланга цирнезь, ускови кувака коцькерьган.</txt>
<trEng></trEng></sent>
<sent><txt>Оверька чалгась се кедьёнксонть мендявкс марто пензэ лангс.</txt>
<trEng></trEng></sent>
<sent><txt>Икелензэ чиицясь менстизе кедьстэнзэ коцькерьганонть ды седеяк бойкасто напустясь ульцянть кувалт.</txt>
<trEng></trEng></sent></p>
<p><sent><txt>Цёрась кундызе юрныця шаль педе.</txt>
<trEng></trEng></sent>
<sent><txt>Вырк варштась авась удалов, ды валдонь струясонть сеск содавсь Оверьканень.</txt>
<trEng></trEng></sent></p>
<p><sent><txt>― Гурянизэ, те тон? ― оймензэ тарксемстэнть кевкстизе Аверьян Оксянь.</txt>
<trEng></trEng></sent></p>
<p><sent><txt>― Аволь, ― отвечась кеженть пачк казякадозь вайгельсэ сасазь авась.</txt>
<trEng></trEng></sent>
<sent><txt>― Нолдык шалем, Оверька.</txt>
<trEng></trEng></sent></p>
<p><sent><txt>― Мезекс теть эрявсь порксамс Якшамкань икельце вальматнень?</txt>
<trEng></trEng></sent></p>
<p><sent><txt>― Бредят, што ли? Мон Мурзасто сан.</txt>
<trEng></trEng></sent></p>
<p><sent><txt>― А коцькерьганось косто понгсь кедезэть?</txt>
<trEng></trEng></sent></p>
<p><sent><txt>― Муия кинть лангсто.</txt>
<trEng></trEng></sent>
<sent><txt>Натой прыксэлинь ланганзо.</txt>
<trEng></trEng></sent></p>
<p><sent><txt>― Мекс эно истя чиить?</txt>
<trEng></trEng></sent></p>
<p><sent><txt>― Арсинь, апак сода цёра ломань бажи сасамон ды нарьгамон.</txt>
<trEng></trEng></sent></p>
<p><sent><txt>― Оно кодамо тевесь.</txt>
<trEng></trEng></sent>
<sent><txt>Эно поладык паро кить, а коцькерьганонть мон мартон, эрзянь ава, сайса.</txt>
<trEng></trEng></sent>
<sent><txt>Паряк, содави киненьгак.</txt>
<trEng></trEng></sent></p>
<p><sent><txt>― Саик ― монень аволь жаль...</txt>
<trEng></trEng></sent></p>
<p><sent><txt>Ды эсь пачканзо поладсь: « Атявтом од менди».</txt>
<trEng></trEng></sent>
<sent><txt>Оверька уш кармась кельмеме.</txt>
<trEng></trEng></sent>
<sent><txt>Седе курок чийсь Якшамканень.</txt>
<trEng></trEng></sent>
<sent><txt>Ансяк кенерсь таго совамо вере кудонтень, Гурьян лоткась ловномадо ды пштистэ вансь ансяк ялганзо кедьсэ коцькерьганонть лангс, прок алкукс чуда нейсь.</txt>
<trEng></trEng></sent></p>
<page>((KutoA1976-0232))</page>
<p><sent><txt>― Ломанесь тень эзь сасяво, ― кенгелесь Аверьян.</txt>
<trEng></trEng></sent></p>
<p><sent><txt>― Ды хоть содавсь? ― валонзо трокс прась Вирязонь Агей.</txt>
<trEng></trEng></sent></p>
<p><sent><txt>― Удало ёндо, чоподава ды чиемстэ косто теть карми содавомо...</txt>
<trEng></trEng></sent></p>
<p><sent><txt>― Цёра или ава? ― кевкстизе Вардонь Федяяк.</txt>
<trEng></trEng></sent></p>
<p><sent><txt>― Эзь редяво сеяк.</txt>
<trEng></trEng></sent></p>
<p><sent><txt>― Сеяк уш тонсь, айгор, ― мерсь Нельгонь Охоньгак.</txt>
<trEng></trEng></sent>
<sent><txt>― Эряволь бу кундамс.</txt>
<trEng></trEng></sent></p>
<p><sent><txt>― Кундамс тонеть кадовсь.</txt>
<trEng></trEng></sent></p>
<p><sent><txt>― Кемнинь истя тонь лангс.</txt>
<trEng></trEng></sent></p>
<p><sent><txt>― Васов ульнесь чиемс мельганзо ве панарсо, шапкавтомо, витьстэ меремс, кельмемедеяк пелинь.</txt>
<trEng></trEng></sent>
<sent><txt>Вана кедьёнксонзо нельгия.</txt>
<trEng></trEng></sent>
<sent><txt>Мендявксонзо лангс тень удалась чалгамс.</txt>
<trEng></trEng></sent>
<sent><txt>Паряк, содави киненьгак.</txt>
<trEng></trEng></sent>
<sent><txt>Осмотра тееде тензэ.</txt>
<trEng></trEng></sent>
<sent><txt>Вальмань порксыцянтькак можна муемс корязонзо...</txt>
<trEng></trEng></sent></p>
<p><sent><txt>Ды тусь те коцькерьганось кедьстэ кедьс.</txt>
<trEng></trEng></sent>
<sent><txt>Кона лавтовонзо кепетьсынзе, кона прянзо чаравтсы, кона турванзо пувордасынзе ды макссы лиянень.</txt>
<trEng></trEng></sent>
<sent><txt>Киненьгак эзь содаво.</txt>
<trEng></trEng></sent>
<sent><txt>Пачкодсь Валдай Гурянень.</txt>
<trEng></trEng></sent>
<sent><txt>Тонаяк сонзэ содыцякс прянть эзизе невте, ансяк мерсь эсь пачканзо:</txt>
<trEng></trEng></sent></p>
<p><sent><txt>« Бути сасакшнызе Оксянь Оверька ды карми лангсон згилямо, сеск мерян, эзия некшне те коцькерьганонть.</txt>
<trEng></trEng></sent>
<sent><txt>Сави кенгелемс, хоть, неяви, сон ― минек».</txt>
<trEng></trEng></sent>
<sent><txt>Вайгельсэ пшкадсь:</txt>
<trEng></trEng></sent></p>
<p><sent><txt>― Васенцеде нейса.</txt>
<trEng></trEng></sent></p>
<p><sent><txt>Оверька комавтызе прянзо ды эсь пачканзо мерсь: « Тень учниньгак пельдеть, аля».</txt>
<trEng></trEng></sent></p>
<p><sent><txt>Гурьян ловнось, ловнось ― сизесь.</txt>
<trEng></trEng></sent>
<sent><txt>Полавтызе Аника Северьянович, а сень ― Елена Павловна, ды ялатеке пелевензэ самс пачкодсть ансяк поэманть пеле витьс.</txt>
<trEng></trEng></sent>
<sent><txt>Решизь ванды прядомс.</txt>
<trEng></trEng></sent>
<sent><txt>Мазур Оверька мерсь прявтонтень:</txt>
<trEng></trEng></sent></p>
<p><sent><txt>― Монь, Гурьян Кондратьич, салавань валон улить ёвтнемс тонеть.</txt>
<trEng></trEng></sent></p>
<p><sent><txt>― Сестэ листяно тестэ весемеде мейле, ― отвечась тензэ тона.</txt>
<trEng></trEng></sent>
<sent><txt>― Пасиба теть, Палага.</txt>
<trEng></trEng></sent>
<sent><txt>Ванды валске марто сы вальмат путнеме Яшка Токарь.</txt>
<trEng></trEng></sent>
<sent><txt>На вана тензэ пандомс ярмакт...</txt>
<trEng></trEng></sent>
<sent><txt>Я, мезе, Аверьян Онуфрич, весе тусть кудов.</txt>
<trEng></trEng></sent>
<sent><txt>Адя миньгак.</txt>
<trEng></trEng></sent>
<sent><txt>Листарнизэ, прощай зярс...</txt>
<trEng></trEng></sent></p>
<p><sent><txt>― Вастомазонок.</txt>
<trEng></trEng></sent>
<sent><txt>Те коцькерьганонть ков эно теемс?</txt>
<trEng></trEng></sent></p>
<p><sent><txt>― Кадык тонстеть.</txt>
<trEng></trEng></sent></p>
<page>((KutoA1976-0233))</page>
<p><sent><txt>― Лецтнемакс?</txt>
<trEng></trEng></sent></p>
<p><sent><txt>― Ашти.</txt>
<trEng></trEng></sent>
<sent><txt>Кши а веши...</txt>
<trEng></trEng></sent></p>
<p><sent><txt>Кувсезевсь цёратнень мельга пекстамстонть калиткась.</txt>
<trEng></trEng></sent>
<sent><txt>Икельдензэ янонть кавто пельга ловось натой ломанде сэреель, ансяк сон якшамодонть истя кевензась, што ланганзо молемстэнть а ваят.</txt>
<trEng></trEng></sent>
<sent><txt>Эскелят, прок паро сэдявкс ланга.</txt>
<trEng></trEng></sent></p>
<p><sent><txt>― Чияк монь мельспаро саимим, ― витькстась Оверьканень Гурьян.</txt>
<trEng></trEng></sent>
<sent><txt>― Эзить карма ним лангсо весемень пингстэ згилямо, хоть парсте содан, аля, сасакшнык.</txt>
<trEng></trEng></sent></p>
<p><sent><txt>― Эно месния.</txt>
<trEng></trEng></sent>
<sent><txt>Шутямось монь маласоль, да савтовсь кардамс: тон минек прявт.</txt>
<trEng></trEng></sent>
<sent><txt>Пейдемс лангсот а ён...</txt>
<trEng></trEng></sent>
<sent><txt>Окся тень мерсь, Мурзав якась...</txt>
<trEng></trEng></sent></p>
<p><sent><txt>― Иля кеме тензэ: коцькерьганось минек.</txt>
<trEng></trEng></sent></p>
<p><sent><txt>― Нить мерсь, кепедизе ки лангсто.</txt>
<trEng></trEng></sent></p>
<p><sent><txt>― Мезеяк эрявсь тензэ ленксемс.</txt>
<trEng></trEng></sent>
<sent><txt>Манчесь.</txt>
<trEng></trEng></sent></p>
<p><sent><txt>― Минек нитне тень коряс вейкетть, ансяк тонь Оксясь марясь Якшамканень якамодот аламодо седе икеле.</txt>
<trEng></trEng></sent>
<sent><txt>Друк маласо читнестэ минек эрзяватне вейсэ кепедить ве шкасто булга.</txt>
<trEng></trEng></sent></p>
<p><sent><txt>― Мезть а эрявить уш иля лавга.</txt>
<trEng></trEng></sent></p>
<p><sent><txt>― Паряк, аволь друк сыргить минек лангс, ансяк ведь башка-башкаяк вечкевеме а карми сынст лангозонок сюдома ды проклянямо марто кайсевемась.</txt>
<trEng></trEng></sent>
<sent><txt>Тесэ савтни кежест мирдевтеме Палага.</txt>
<trEng></trEng></sent></p>
<p><sent><txt>― Ну тосо тенек неявомо карми.</txt>
<trEng></trEng></sent></p>
<p><sent><txt>― Неинек уш вейке тамаша.</txt>
<trEng></trEng></sent>
<sent><txt>Вандыяк учок.</txt>
<trEng></trEng></sent></p>
<p><sent><txt>― Валскес ки жив ули, ― яла корты минек тетям.</txt>
<trEng></trEng></sent></p>
<p><sent><txt>Истя кортамсто сынь эзизь редя, кода пачкодсть Валдаень вете стенасо кудонть вальмалов ды простясть.</txt>
<trEng></trEng></sent>
<sent><txt>Кустембряст песэ Гуря нартнинзе кемензэ ташто тенстьсэ, панжизе кенкшенть ды салава совась кудов.</txt>
<trEng></trEng></sent>
<sent><txt>Лампанть кирвастеме эзь карма.</txt>
<trEng></trEng></sent>
<sent><txt>Каинзе ды ёртынзе каштомс лембе кемензэ ды пильге сур лангсо совась икельце кудос.</txt>
<trEng></trEng></sent></p>
<p><sent><txt>Окся мадезь ульнесь тёшаконть куншкас.</txt>
<trEng></trEng></sent>
<sent><txt>Нама, сон истя нарошна тейсь: арсесь, мирдезэ кода сы, мадемс ули тензэ аволь вадря ды сави тензэ сонзэ пувтамс.</txt>
<trEng></trEng></sent>
<sent><txt>Эряви жо тензэ сёвномс поланзо.</txt>
<trEng></trEng></sent>
<sent><txt>Гуря саизе ды тресядизе нинть керш лавтовдо.</txt>
<trEng></trEng></sent></p>
<p><sent><txt>― Шашт аламодо стенанть ёнов.</txt>
<trEng></trEng></sent></p>
<p><sent><txt>― А-а-а, шайтянт кандыдизь.</txt>
<trEng></trEng></sent></p>
<page>((KutoA1976-0234))</page>
<p><sent><txt>― Монсь кандынь вете тонеть казнекс.</txt>
<trEng></trEng></sent>
<sent><txt>Монь эрьва зепсэнь вейке сыреде сыре.</txt>
<trEng></trEng></sent>
<sent><txt>Чиньзельть монь зептнесэ ярмакт ульнесть.</txt>
<trEng></trEng></sent>
<sent><txt>Сы базарсто эстеть рамиксэлинь оршавкст-карсевкст, а тон аволь умок порксыть кавксо вальмат, путомазост кис аволь аламо эряви максомс.</txt>
<trEng></trEng></sent>
<sent><txt>Эсь прят, Окся, наказык.</txt>
<trEng></trEng></sent></p>
<p><sent><txt>― Я уш, порксазь ниле вальматне велявтсть кавксокс.</txt>
<trEng></trEng></sent></p>
<p><sent><txt>― Потсотнеяк поркстневсть.</txt>
<trEng></trEng></sent>
<sent><txt>Коцькерьганонть аволь эряво теть максомс.</txt>
<trEng></trEng></sent>
<sent><txt>Вещественное доказательство...</txt>
<trEng></trEng></sent>
<sent><txt>Оверька тень ёвтнесь, кода сасакшнынзеть...</txt>
<trEng></trEng></sent></p>
<p><sent><txt>― Истя тейнезь а гувандят, полай.</txt>
<trEng></trEng></sent>
<sent><txt>Рамсевксэзэт а улян рад.</txt>
<trEng></trEng></sent>
<sent><txt>Ярмакоткак трёшникень пес туить ливтнеме варма мельга.</txt>
<trEng></trEng></sent>
<sent><txt>Те ансяк ушодкс.</txt>
<trEng></trEng></sent></p>
<p><sent><txt>― Тозо течи ломанть промкшность кемготово.</txt>
<trEng></trEng></sent></p>
<p><sent><txt>― Тейтерь-ават ютксост ламо ульнесть?</txt>
<trEng></trEng></sent></p>
<p><sent><txt>― Колмо.</txt>
<trEng></trEng></sent></p>
<p><sent><txt>― Кодат ушолиде ды прялиде тосо тевть-валт?</txt>
<trEng></trEng></sent></p>
<p><sent><txt>― Адя ванды чокшне мартон, аволь ансяк несыть, марясытькак.</txt>
<trEng></trEng></sent></p>
<p><sent><txt>― Сеяк тосоль?</txt>
<trEng></trEng></sent></p>
<p><sent><txt>― Ки ― сесь?</txt>
<trEng></trEng></sent></p>
<p><sent><txt>― Палага.</txt>
<trEng></trEng></sent></p>
<p><sent><txt>― Сон жо, тонсь поди содат, кудонь азорава.</txt>
<trEng></trEng></sent></p>
<p><sent><txt>― Бути ванды чокшне молян мартот, маштса.</txt>
<trEng></trEng></sent></p>
<p><sent><txt>― Кодамо тейсь чумочи?</txt>
<trEng></trEng></sent></p>
<p><sent><txt>― Тонь манчи.</txt>
<trEng></trEng></sent></p>
<p><sent><txt>― Чей, мон аволь эйкакшан.</txt>
<trEng></trEng></sent></p>
<p><sent><txt>― Мон лиякс арсян: вадря нинтень мирдесь ― эйде.</txt>
<trEng></trEng></sent></p>
<p><sent><txt>― Сетненень жо, конат якить кружокозон, ансяк превс путыця.</txt>
<trEng></trEng></sent>
<sent><txt>Чарькодеви ли те тонеть?</txt>
<trEng></trEng></sent></p>
<p><sent><txt>― Пуромкшновлидеяк аволь Якшамканень, арсевлинь бу тонь ладсо.</txt>
<trEng></trEng></sent></p>
<p><sent><txt>― Мон урьвакстозян.</txt>
<trEng></trEng></sent>
<sent><txt>Эйкакшомгак ули.</txt>
<trEng></trEng></sent>
<sent><txt>Палага тень а эряви.</txt>
<trEng></trEng></sent></p>
<p><sent><txt>Кортась истя Гурьян ды марявськак тензэ, што сон а кенгели.</txt>
<trEng></trEng></sent>
<sent><txt>Оксяненьгак вечкевсть валонзо.</txt>
<trEng></trEng></sent>
<sent><txt>Теке жо седеест, мерят, кавто салмукссо пупставсть.</txt>
<trEng></trEng></sent>
<sent><txt>Мирдесь эсь пачканзо меревсь: « Манчат», а нись тензэ лецтизе мельс таго:</txt>
<trEng></trEng></sent></p>
<p><sent><txt>― Ды мекс эно удомат пачк улко кундык лемензэ? Монсь маритинь...</txt>
<trEng></trEng></sent></p>
<p><sent><txt>― Окся, кода теть а виськс: чумондат монь онсто кортамонь кис.</txt>
<trEng></trEng></sent>
<page>((KutoA1976-0235))</page>
<sent><txt>Паряк, лецтнинь лия тейтерь-ава или натой баба.</txt>
<trEng></trEng></sent>
<sent><txt>Палагатне Нал велесэнть ламо.</txt>
<trEng></trEng></sent></p>
<p><sent><txt>― Гуйгалось тон вадрят: кедьс-коморскак понгат ― сур юткова менят.</txt>
<trEng></trEng></sent></p>
<p><sent><txt>― А полавттан, Окся, киньгак лангс.</txt>
<trEng></trEng></sent>
<sent><txt>Пек вечктян.</txt>
<trEng></trEng></sent>
<sent><txt>Ды покш пасиба теть: паро цёра шачтыть монень.</txt>
<trEng></trEng></sent>
<sent><txt>Окся солась те шнамодонть.</txt>
<trEng></trEng></sent>
<sent><txt>Оймась.</txt>
<trEng></trEng></sent>
<sent><txt>Омбоце чинзэ чопотезь Гурьян лецтизе нинзэ мельс промксов молеманть:</txt>
<trEng></trEng></sent></p>
<p><sent><txt>― Ну адя мартон.</txt>
<trEng></trEng></sent></p>
<p><sent><txt>― А молян, ― отвечась авась, ― пелян: илязан кармаво Палага марто васня черьстэ-черьс, а мейле верьстэ-верьс тюреме, ― виськс ули тонеть.</txt>
<trEng></trEng></sent>
<sent><txt>Некрасовонь ловныцятне таго пурнавсть.</txt>
<trEng></trEng></sent>
<sent><txt>Валдай Оксянь аксунонзо кучизь Якшамкань вальматнень омбоцеде порксамо.</txt>
<trEng></trEng></sent>
<sent><txt>Ней авась мартонзо сайсь песчувто.</txt>
<trEng></trEng></sent>
<sent><txt>Кармась пачкодеме Паксяпесэ кевень кудонть малас ― цёрань вайгельсэ тензэ серьгедсть:</txt>
<trEng></trEng></sent></p>
<p><sent><txt>― Малав иля эце! Лоткак! Те ки?! </txt>
<trEng></trEng></sent></p>
<p><sent><txt>Окся мурдась.</txt>
<trEng></trEng></sent>
<sent><txt>Арси: « Ах, тынь истя ушодыде тейнеме: кучиде ваныця.</txt>
<trEng></trEng></sent>
<sent><txt>Ну, сестэ моньгак сатыть превень лиякс кардамс Палагань ломанень мирде мельга пансемеденть».</txt>
<trEng></trEng></sent></p>
<p><sent><txt>Якшамкань верце кудосонть мольсь промкс.</txt>
<trEng></trEng></sent>
<sent><txt>Некрасовонь поэмась ловновсь пес.</txt>
<trEng></trEng></sent></p>
<p><sent><txt>― Арседе весе те ловнозенть лангсо цела недля, ― мерсь кунсолыцятненень Гурьян.</txt>
<trEng></trEng></sent>
<sent><txt>― Зярдо пурнавтано колмоцеде, карматано толковамо, ки, мезе ды кода чарькодсь.</txt>
<trEng></trEng></sent>
<sent><txt>Марямс тень ули, нама, интересна.</txt>
<trEng></trEng></sent>
<sent><txt>Те книгась вельмевти минек превс од мельть.</txt>
<trEng></trEng></sent></p>
</chap>
</section>
</sections>
</part>
<part>
<page>((KutoA1976-0236))</page>
<partTitle>СИСЕМЕЦЕ ПЕЛЬКС</partTitle>
<sections>
<section>
<sectionTitle>ИНЯЗОРОНТЬ КАЯМО</sectionTitle>
<chap><chapNo>1</chapNo>
<p><sent><txt>Ютась ловонь кирвастниця Маcyянь валдо чись.</txt>
<trEng></trEng></sent>
<sent><txt>Чувтотнень ды куротнень алдо воронкакс кармасть неявомо таркатне, кува пек матрась ловось.</txt>
<trEng></trEng></sent>
<sent><txt>Моразевсь пандо прятнестэ ды латко потмакска лов алга чудемстэ ведесь.</txt>
<trEng></trEng></sent>
<sent><txt>Пувтынзе сон, келя, васня ведятятнень, мейле ведяватнень, ды неть кармасть ломань лангсо згилямо: то тестэ ловось лондады керш или вить пильгеть алдо, то тосто ды кумажас пезнат.</txt>
<trEng></trEng></sent></p>
<p><sent><txt>Ансяк Сурась Микитань чистэяк а сыркст, а саркст эзь тее.</txt>
<trEng></trEng></sent>
<sent><txt>Вельть кеместэ сон удось.</txt>
<trEng></trEng></sent></p>
<p><sent><txt>Федулонь чись кармась пувсеме лембе коштсо минек леенть кувалткак.</txt>
<trEng></trEng></sent></p>
<p><sent><txt>Нужат кундасть потмо вальмаст тарксеме.</txt>
<trEng></trEng></sent>
<sent><txt>Каштомост удало цирьк меревсь телень удомстонзо сыргозиця цирькун.</txt>
<trEng></trEng></sent>
<sent><txt>Ансяк а кувать савсь кенярдомс лембе читненень: Якшаматянть кежензэ састь, кармавтызе нуцьканзо кельместэ лексеме, мерят, ингельде велявтызе ашо пона шубанзо ды кармась лыйневтнеме сонзэ вармасо.</txt>
<trEng></trEng></sent>
<sent><txt>Коштканть велязевсь эчке, чевте ды начко лов.</txt>
<trEng></trEng></sent>
<sent><txt>Озоровась, теке бушовась, кавто чить.</txt>
<trEng></trEng></sent></p>
<p><sent><txt>Сась эень поркстниця Роднононь чиськак.</txt>
<trEng></trEng></sent>
<sent><txt>Прок сырнень ламо ды пшти пешнясо, чипаень валдо струясо кармась пельнеме ды лазномо Суранть лангсто вельть кельме ды пек эчке сэнь одеяланть.</txt>
<trEng></trEng></sent>
<sent><txt>Нал велес марявсь лакштордомась ды гайтевстэ цятордомась.</txt>
<trEng></trEng></sent></p>
<p><sent><txt>Китне кармасть каладомо, тюжалгадомояк.</txt>
<trEng></trEng></sent></p>
<p><sent><txt>Леесь чирестэ лиссь, чадомо ды чудеме тусь перть пелев.</txt>
<trEng></trEng></sent>
<sent><txt>Иневедь буто, лажны, лаки.</txt>
<trEng></trEng></sent>
<sent><txt>Кепси ведьбрят.</txt>
<trEng></trEng></sent>
<sent><txt>Мерят, кораблят уйнить весе чадыведенть ланга курот, вирьстэ салазь ламо чувтт-кандт, кувака ды нурькине, крежань эчксэ ды седе човине шочкт.</txt>
<trEng></trEng></sent></p>
<page>((KutoA1976-0237))</page>
<p><sent><txt>Антипень чись менстизе ды пачтизе чадыведенть эрьва ёнов ды човоризе валдо чипаенть марто.</txt>
<trEng></trEng></sent>
<sent><txt>Козонь иля варшта, маней чись нерькстасы сельмезэть сыреждиця портретэнзэ ды кодаяк а вановат лангозонзо ― сельметь конявить сынсь.</txt>
<trEng></trEng></sent></p>
<p><sent><txt>Василей чистэнть, мерят, кирвайсть вальмало завалникатне, ульця юткова шукшпрятне ды солазь луга карнэтне.</txt>
<trEng></trEng></sent>
<sent><txt>Пиже качамокс кепететсь лангстост пар.</txt>
<trEng></trEng></sent></p>
<p><sent><txt>Истямо лембе чистэ сась Нал велев Ленской прииск-стэ Вармалонь братиники: Ермоды Мире, Валдай Алдай да Отелянь Яхим.</txt>
<trEng></trEng></sent>
<sent><txt>Чокшне сынь мольсть Якшамкань верце кудос Нал велень кружоконть промксов якицят-ненень ёвтнеме седе, кода Лена лейс прыця кавто леень, Олёкма марто Витимень ютксо сырнень добовамо приисктнесэ важодиця робочейтнень лангс апрелень нилеце чистэнть леднесь кармавтозь воинской команда.</txt>
<trEng></trEng></sent></p>
<p><sent><txt>Яхим, кода ниленест ютксто весемеде сыресь, кармась ёвтнеме:</txt>
<trEng></trEng></sent></p>
<p><sent><txt>― Эрямось минек тосо...</txt>
<trEng></trEng></sent>
<sent><txt>тенятнесэ...</txt>
<trEng></trEng></sent>
<sent><txt>Бодайбинской приисктнесэ ульнесь ужисть кодамо берянь.</txt>
<trEng></trEng></sent>
<sent><txt>Ульнесь теня...</txt>
<trEng></trEng></sent>
<sent><txt>кода тензэ мерить...</txt>
<trEng></trEng></sent>
<sent><txt>ну, произвёл, насильцтва ды лиментарной беззакония.</txt>
<trEng></trEng></sent></p>
<p><sent><txt>― Кода чулги, ― нерькстызе бокс Валдай Павол Виряз Агеень.</txt>
<trEng></trEng></sent></p>
<p><sent><txt>― Вельть видестэ, ― мерсь Валдай Алдай.</txt>
<trEng></trEng></sent></p>
<p><sent><txt>―...</txt>
<trEng></trEng></sent>
<sent><txt>Минь, больчовиктне, васодинек сретениянь чистэ ды кочкинек юткстонок теня...</txt>
<trEng></trEng></sent>
<sent><txt>бастовамонь центральной комитет.</txt>
<trEng></trEng></sent>
<sent><txt>Прявтокс тосо кармасть улеме минсенек ялганок: Черепанов, Баташев, Петухов ды лият.</txt>
<trEng></trEng></sent>
<sent><txt>Лиятнень ютксо мик монгак ульнинь.</txt>
<trEng></trEng></sent>
<sent><txt>Истя, цёрат? ― кевкстинзе сон ялганзо.</txt>
<trEng></trEng></sent></p>
<p><sent><txt>― Да, ― отвечась Валдаень Алдай.</txt>
<trEng></trEng></sent></p>
<p><sent><txt>― Вейсэ сёрмадынек тенят..― ну, требуваният, примеркс, роботамс эрьва чистэнть ансяк кавксо част, аволь, меремс, кемнилее-кеветее.</txt>
<trEng></trEng></sent>
<sent><txt>Те тосонь койсэ, нама, ужисть.</txt>
<trEng></trEng></sent>
<sent><txt>Вешинек роботанок кисэ пандовтомс колоньгемень проценттэ седе ламо ды штрафт а сайневтнемс.</txt>
<trEng></trEng></sent>
<sent><txt>Ярсамопелентькак меринек пек седе тенямодо...</txt>
<trEng></trEng></sent>
<sent><txt>вадрялгавтомодо, а то ульнесь сон ужисть кодамо берянь.</txt>
<trEng></trEng></sent>
<sent><txt>Эрямо-аштеме тарканокак энялдынек аламодо паролгавтомодо ды секень пес сёрмадынек лият кой-мезть...</txt>
<trEng></trEng></sent>
<page>((KutoA1976-0238))</page>
<sent><txt>Ульготань добовамо шкас лоткавтынек роботамодо весе приисктнень ды ужисть коламо сэтьме теевсь тосо.</txt>
<trEng></trEng></sent>
<sent><txt>Мерят, Олёмка ды Витим лей прамо таркасонть эрямось тунь лоткась.</txt>
<trEng></trEng></sent>
<sent><txt>Робота кияк эзь лисне ды вайгель эзь максне.</txt>
<trEng></trEng></sent></p>
<p><sent><txt>Тейнемс ульнесь а мезть.</txt>
<trEng></trEng></sent>
<sent><txt>Апрелень васенце чистэнть манчинек вейке-векенек пейдемань кис ― таго тевенек маштсь.</txt>
<trEng></trEng></sent>
<sent><txt>Омбоце чистэнть мон кемень витнинь, а колмоце чись ульнесь Микитань.</txt>
<trEng></trEng></sent>
<sent><txt>мон валске туинь Витим лей лангс тенямо... ну, калонь блесня марто ульмамо ды неинь, кода вете цёрат, калонь кундыцят, минек приискень начальникть, прорубс... ужисть, ужисть... ваявтсть од ды справна, нама, уш аволь эсест пегой лишме ды мерсть покш кургсо: « Вот тебе, дедушка воляной, гостинец на новоселье: люби да милуй нашу рыбацкую семью».</txt>
<trEng></trEng></sent>
<sent><txt>Мон молинь малазост.</txt>
<trEng></trEng></sent>
<sent><txt>Кевкстинь, мезекс истя тейсть.</txt>
<trEng></trEng></sent>
<sent><txt>Вейкесь отвечась: « Машт теде молеме кашт, а то туят алашанть мельга.</txt>
<trEng></trEng></sent>
<sent><txt>Минь истя каванинек ведятянть, кона сыргойкшни течи телензэ перть удомсто, штобу сон вечкевлинзе калонь кундыцятнень».</txt>
<trEng></trEng></sent>
<sent><txt>― Ды, ― кевкстнян, ― мезеяк тень кис а ули тенк?» Омбоцесь отвечась: « Мезе ули, бути чатьмонеме кармат.</txt>
<trEng></trEng></sent>
<sent><txt>Тонськак оно калгундыцят».</txt>
<trEng></trEng></sent>
<sent><txt>Арсезевинь:</txt>
<trEng></trEng></sent></p>
<p><sent><txt>« Розбойниктне тунда кадсть лишмевтеме, паряк, ламо эйкакш марто нужасо эриця крестьянин».</txt>
<trEng></trEng></sent></p>
<p><sent><txt>Апрелень нилеце чинть каршо полициянь тенянь...</txt>
<trEng></trEng></sent>
<sent><txt>ну, лепартаментэнь дилекторось озавтсь осрокс минек центральной стачечной комитетэнь зняро-бути шлент.</txt>
<trEng></trEng></sent>
<sent><txt>Арседе тынсь: лишмень ваявтниця розбойникть якить, кода фертт, олява, трудиця ломанень кисэ пшкадицят аштить кутускасо ды, прок чумот, шичавт-кендялт андыть.</txt>
<trEng></trEng></sent>
<sent><txt>Валскестэнть кавто тыщадо аволь седе аламс ломанть: и цёрат, и ават сыргасть Надеждинской приисксэнть эриця покуронтнэнь верьсельведьсэ авардезь энялдомо, штобу нолдавлинзе пекстазь ялганок, ды пеняцямо кежей начальстванок аволь законной весе тевтнень лангс.</txt>
<trEng></trEng></sent>
<sent><txt>Эрьвась мартонзо кандсь «сознательной заявления», што бастови сонсь ― кияк эзизе кармавто, што кармавтыцянок, администрациядо башка китькак арасельть.</txt>
<trEng></trEng></sent>
<sent><txt>Пачкодинек Надеждинскоентень вантано: икеленек ряцек или цепсэ солдатт, а икельгаст яки жандармань ротмистра ― хамелиязо ― Терещенков, лемезэ трисподни ваязо, а тетялемезэ ― тартарары туезэ ды кармавтынзе солдатонзо лангозонок леднеме васня прянок велькска, мейле уш мештенек видьга ды колмоцеде сетнень ланга, конатне прасть.</txt>
<trEng></trEng></sent>
<page>((KutoA1976-0239))</page>
<sent><txt>Ну тынь эзинк нее ды, нама, вейкенкак азды, кодамо теевсь ужисть, лашт, пижнема ды зэрнема.</txt>
<trEng></trEng></sent>
<sent><txt>Эрьва ёнов ды кона ков понгсь кармасть, ёнонь апак сода, чиеме, кавто кедьсэ пряст кирдезь, ды ледезтнень ланга пупорькшнезь ды пракшнозь.</txt>
<trEng></trEng></sent>
<sent><txt>Ну уш те ли тенк а ужисть.</txt>
<trEng></trEng></sent></p>
<p><sent><txt>Нама, сеске жо, леднемань зэртнень лоткамодо мейле, мурдынек секе жо таркантень ваномо.</txt>
<trEng></trEng></sent>
<sent><txt>Ледниця командась раужо тевензэ тензэ ды тусь.</txt>
<trEng></trEng></sent>
<sent><txt>Мезе неинек, седе карминек сорномо весе сэрьсэ.</txt>
<trEng></trEng></sent>
<sent><txt>Верьсэ валозь якстере песоконть ланга пракшнозь аштесть кода понгсь ледезтне.</txt>
<trEng></trEng></sent>
<sent><txt>Весе човорявсть.</txt>
<trEng></trEng></sent>
<sent><txt>Юткстост, алдост лиснесть ранявозтне ды кона кода маштсь пижнесть, проклянясть уш аволь ансяк начальниктнень ― инязоронть.</txt>
<trEng></trEng></sent>
<sent><txt>Мик пазонтькак, марявсь, кройсесть.</txt>
<trEng></trEng></sent></p>
<p><sent><txt>Карминек ялганок вешнеме ды неинек улемтеме кунст празь Вармалонь Лукаень.</txt>
<trEng></trEng></sent>
<sent><txt>Велькссэнзэ неявсь превстэ лисезь низэ Васа.</txt>
<trEng></trEng></sent>
<sent><txt>Кишти сон ды моры:</txt>
<trEng></trEng></sent></p>
<p><sent><txt>Патяй, адя ведь инзейс,</txt>
<trEng></trEng></sent></p>
<p><sent><txt>Патяй, адя сэнь инзейс.</txt>
<trEng></trEng></sent></p>
<p><sent><txt>Вай, а молян, а молян:</txt>
<trEng></trEng></sent></p>
<p><sent><txt>Федя лелям несамам,</txt>
<trEng></trEng></sent></p>
<p><sent><txt>Ружиясо лецамам,</txt>
<trEng></trEng></sent></p>
<p><sent><txt>Базар куншкас ливцамам,</txt>
<trEng></trEng></sent></p>
<p><sent><txt>Семешникте мисамам...</txt>
<trEng></trEng></sent></p>
<p><sent><txt>Ниле ды кото иесэ кавто цёрынензэ пек варяв нуласо сорныть пелеве ёндонь вельть кежей вармадонть, ноцковтнить сэньшкадозь кеднесэст маштозь андыцяст, авардезь ды ниреждезь нернить вейкесь омбоценть.</txt>
<trEng></trEng></sent>
<sent><txt>мельга: « Тетяй, стяк!» Арсить, што сон иредезь.</txt>
<trEng></trEng></sent>
<sent><txt>Ужисть, ужисть!</txt>
<trEng></trEng></sent></p>
<p><sent><txt>Аваст кишти-моры, лангозонзо ваныцятне авардить весе ды кияк а кевкстни ― мезть, кодамо кельсэ сон моры.</txt>
<trEng></trEng></sent></p>
<p><sent><txt>Эйкакштнень максынек приютс, а Васань ускинек превстэ лисезень лецямонь больницяв.</txt>
<trEng></trEng></sent></p>
<p><sent><txt>Ну чавовсь или ранявсь тосо эрьва ниле ломантнестэ ве ломань.</txt>
<trEng></trEng></sent>
<sent><txt>Минек велень алятнестэяк прянзо путызе Вармалонь лукай ды кедьс ранявсь вана Валдай Алдай.</txt>
<trEng></trEng></sent></p>
<p><sent><txt>― Стядо, ялгат, ― мерсь промконтень Гурьян.</txt>
<trEng></trEng></sent>
<sent><txt>― Минуташка вейсэ мольтяно кашт.</txt>
<trEng></trEng></sent></p>
<p><sent><txt>Весе стясть.</txt>
<trEng></trEng></sent>
<sent><txt>Минута-кавто аштесть чатьмонезь.</txt>
<trEng></trEng></sent></p>
<p><sent><txt>Зярдо озасть мекев, Яхим поладызе евтнеманзо:</txt>
<trEng></trEng></sent></p>
<p><sent><txt>― Теинек тенст протест: туинек приисктнестэ вейкень пес ― семиянек.</txt>
<trEng></trEng></sent>
<sent><txt>Таго леднить лангозонок минек верде симицятне, таго маштнить робочейтнень азорт, емамо пес панить велесэяк трудицятнень боярт.</txt>
<trEng></trEng></sent></p>
<p><sent><txt>― Кармась кенереме, кармась кепетеме омбоце революция, ― пшкадсь Гурьян.</txt>
<trEng></trEng></sent></p>
<p><sent><txt>― Зярдо лоткить лангозонок леднеме? ― кевкстизе Аверьян.</txt>
<trEng></trEng></sent></p>
<p><sent><txt>― Зярдо кардасынек минек ледницятнень, ― отвечась ялганстэнь Гурьян ды текень пес поладсь: ― Савольгак монень ледемс «мы, Николай вторый»  инязоронть уш, нама, революциядонть мейле ― прок остатканть ― кемеде, кедем аволь соракадо.</txt>
<trEng></trEng></sent>
<sent><txt>Зэрневтевлия, штобу маряволь аволь ансяк минек мастрось ― весе мирэсь.</txt>
<trEng></trEng></sent></p>
<p><sent><txt>― Паряк, истя улияк, ― мерсь Вардаень Федот.</txt>
<trEng></trEng></sent></p>
<p><sent><txt>― Инязоронть а вечкицянзо тистяня ламо, што се тевесь монь мельс а пры...</txt>
<trEng></trEng></sent></p>
<p><sent><txt>Цецят васня лисить, появить мастор лангс, лопиямстост касыть, мейле цветить, мазылгалить, нурсить, мерят, лавсьсэ эйкакшт, мекшть, а уш сёксня шачтыть, певердить мастор ёжос эсест эйдть ― видьметь.</txt>
<trEng></trEng></sent>
<sent><txt>Мейле пужить нетьксэст, коськить, нуварьгадыть, кичкерьгадыть, мендявить курсякс, теке сыре бабинеть.</txt>
<trEng></trEng></sent>
<sent><txt>Кулыть ― калмасынзе сынст кельме лов.</txt>
<trEng></trEng></sent></p>
<p><sent><txt>Лия цеця, ансяк сынстест неявиця, васня появась, мейле лиссь Палагань ды Паволонь юткс.</txt>
<trEng></trEng></sent>
<sent><txt>Касы сон ды цвети, кепети ды мазылгали, мани малазонзо кавонест эйсэ кизнаяк ды тельняяк.</txt>
<trEng></trEng></sent>
<sent><txt>Ансяк лангозонзо ваномадо пелить урьвакстозенть марто мирдень экшсэсь, Палага ды Павол.</txt>
<trEng></trEng></sent>
<sent><txt>Вечкемань ды кельгемань ве тундост ютась, кизэст ливтясь, сёксест ожолгалевсь ды телесткак шержевгалесь.</txt>
<trEng></trEng></sent>
<sent><txt>Паряк, алкукс васенцеде вечкемань зярдояк а пужиця цецясь тантейстэ сэредсти седеест, ансяк пек тандавтнияк эйсэст.</txt>
<trEng></trEng></sent></p>
<page>((KutoA1976-0241))</page>
<p><sent><txt>Палага уш лоткась Листаронь учомадояк, мельсэнзэ ней ансяк Павол.</txt>
<trEng></trEng></sent></p>
<p><sent><txt>Бути жо витькстамс, кинень ульнесь седе стака кирдемс, чарькодеви ― Листарнинтень, аволь Настань мирдентень.</txt>
<trEng></trEng></sent>
<sent><txt>Ялатеке мани, терди сынст васодеме вечкемась или жо, лиякс меремс, цецясь, конась панжи тунда, кизна, сёксня ды тельняяк натой, кона цвети ютксост лембе вановтодост, кона вечкевти ансяк вейкест-вейкест ды тантейстэ сэретсти седеест.</txt>
<trEng></trEng></sent></p>
<p><sent><txt>« Косо жо минек превтне? ― кевкстни Павол эсь прянзо.</txt>
<trEng></trEng></sent>
<sent><txt>― Мекс чатьмонить? Шка учнить, нать.</txt>
<trEng></trEng></sent>
<sent><txt>Нама, минь аволь ансяк вестькак эзинек палаяк, эзинек смея варштамс сельмеде-сельмскак.</txt>
<trEng></trEng></sent>
<sent><txt>Яла мешась тенек вейке-вейкеденек виздемась, а, паряк, натой мельде пелемаськак.</txt>
<trEng></trEng></sent>
<sent><txt>Шказонзо, нать, валдо превтненень минек ютксо тев арась.</txt>
<trEng></trEng></sent>
<sent><txt>Вейке-вейкень мельсэ кирдемаськак, седейс вечкеманть нармунькс лембе пизэнзэ теемаськак, содазь, а тандавтни минек.</txt>
<trEng></trEng></sent>
<sent><txt>Или те мон истя манчан ансяк эсь прям?» ― истя арси Павол Якшамкань кедьстэ самсто ды згили эсь пачканзо: « Паро муевсь тень важдома кудось».</txt>
<trEng></trEng></sent></p>
<p><sent><txt>Виевесь вечкияк виевстэ.</txt>
<trEng></trEng></sent></p>
<p><sent><txt>Весть кружоконть промксто мейле Павол орштнемстэнзэ мерсь Палаганень:</txt>
<trEng></trEng></sent></p>
<p><sent><txt>― Паряк, кардайсэ мезетькак каладсь? А само ли тень витнемензэ?</txt>
<trEng></trEng></sent></p>
<p><sent><txt>Палага, лангозонзо апак вано, отвечась:</txt>
<trEng></trEng></sent></p>
<p><sent><txt>― Ули кардайсэньгак, седейсэньгак мезе витнемс.</txt>
<trEng></trEng></sent>
<sent><txt>Пачкодть монень ванды, ансяк эйкакштнень школасто нолдамодост икеле ды аволь велева ― вирень пачк.</txt>
<trEng></trEng></sent></p>
<p><sent><txt>Вечкезензэ истя тошкстамось пеле превде, цела вийде маштызе Паволонь.</txt>
<trEng></trEng></sent>
<sent><txt>Лыказь лиссь цёрась ушов ды ансяк тосо сась ёжозонзо.</txt>
<trEng></trEng></sent></p>
<p><sent><txt>Валскестэнть, мерят, сонзэ часияс, авазо ды Наста кандовтсть кедьстэнзэ мацт лангсто кудос кодамо стан.</txt>
<trEng></trEng></sent>
<sent><txt>Алясь мельспаросо пачтизе ды стявтызе тенст.</txt>
<trEng></trEng></sent>
<sent><txt>Аватне кармасть лиезь кесакост кодамс тапардамо.</txt>
<trEng></trEng></sent>
<sent><txt>Те тевенть теемстэ цёрань сельме лишной ды Павол мерсь:</txt>
<trEng></trEng></sent></p>
<p><sent><txt>― Ну мон эно туинь, ават, сока кшнинек чавовтомо.</txt>
<trEng></trEng></sent></p>
<p><sent><txt>― Я, паз марто...</txt>
<trEng></trEng></sent></p>
<p><sent><txt>« Паряк, сонстемензэ седе парсте лиси тевем», ― мизолдовозь, арсесь цёрась.</txt>
<trEng></trEng></sent></p>
<p><sent><txt>Ульцянть кувалт ютамстонзо цють аволь эрьва кудонть потмосто марясь набилкасо стукамот, теке талныця седеензэ токномат: сась коцтонь кодамо шка.</txt>
<trEng></trEng></sent></p>
<page>((KutoA1976-0242))</page>
<p><sent><txt>Валдай Кандрань кузницяськак сятордсь, прок чулговиця грецкой пеште.</txt>
<trEng></trEng></sent></p>
<p><sent><txt>Кандра атя сорновтынзе шержиямо кармиця кувака прячерензэ ды мерсь кедень максомсто:</txt>
<trEng></trEng></sent></p>
<p><sent><txt>― Шумбрат, племяш...</txt>
<trEng></trEng></sent>
<sent><txt>Сока кшнитькак чавовтомс тень а кандыть семс эрзятне.</txt>
<trEng></trEng></sent>
<sent><txt>Мезть учнить? Ней вана Гуря марто тев арась тенек, ― ютыть недля-кавто ― весе Нал велесь тей ношксты промкснэк...</txt>
<trEng></trEng></sent></p>
<p><sent><txt>― Аздат, нать, мекс истя тейнить?</txt>
<trEng></trEng></sent></p>
<p><sent><txt>― Киска соды.</txt>
<trEng></trEng></sent></p>
<p><sent><txt>― Ярмакось тенст маряви жаль максомс тонеть а шкасто.</txt>
<trEng></trEng></sent>
<sent><txt>Недля да кирдьсызь лияв ютавтомс.</txt>
<trEng></trEng></sent></p>
<p><sent><txt>― Те монь превс эзь сакшнояк.</txt>
<trEng></trEng></sent></p>
<p><sent><txt>― Обедтэ мейле сан, дядяй, монсень заказонть кис.</txt>
<trEng></trEng></sent>
<sent><txt>Учомс а ютко тень.</txt>
<trEng></trEng></sent></p>
<p><sent><txt>Алясь васня степенна, мейле чиезь напустись те гриванть пачк Якшамканень.</txt>
<trEng></trEng></sent></p>
<p><sent><txt>Велестэнть кайсететсь од тейтерень морамо:</txt>
<trEng></trEng></sent></p>
<p><sent><txt>Паця содан кубовой,</txt>
<trEng></trEng></sent></p>
<p><sent><txt>Алуж ладян любовой...</txt>
<trEng></trEng></sent></p>
<p><sent><txt>« Ладяк, а то поздаят, ― арсезевсь Павол.</txt>
<trEng></trEng></sent>
<sent><txt>― Мон уш умок ладинь, ансяк эзинь муекшне шка сонзэ марто ломантеме вастомс.</txt>
<trEng></trEng></sent>
<sent><txt>Течи вана седеенек алкукс тешасынек».</txt>
<trEng></trEng></sent></p>
<p><sent><txt>Пелеве ёндо варманть аволь виевстэ пувамодонть.</txt>
<trEng></trEng></sent>
<sent><txt>чувтнэнь прясто, прок сияждыця цвет, новольсь чипайденть сыреждиця коштканть лекш.</txt>
<trEng></trEng></sent></p>
<p><sent><txt>― Тень, тень, ― маряви тенькай нармушка, сон истяня рузкс ёвтни, што кувалгады чись.</txt>
<trEng></trEng></sent></p>
<p><sent><txt>Мартонзо сеске жо согласясь раужо варака:</txt>
<trEng></trEng></sent></p>
<p><sent><txt>― Ма-а-арт!</txt>
<trEng></trEng></sent></p>
<p><sent><txt>― Март, ― мерсь тензэ Павол мизолдомсто.</txt>
<trEng></trEng></sent>
<sent><txt>Паволгак, ансяк пачкодсь Паксяпенть малав, лоткась, теке неприятелень эрямо-аштеме таркань ваномо.</txt>
<trEng></trEng></sent>
<sent><txt>Якшамкань кудось эзь неяво сэрей лов пандонть экшстэ, конанть ютамс Паволнэнь ансяк пеке киське лангсо ― васня стамбаро куземс, мейле валгомс кардаз ёно кустембрянть пес.</txt>
<trEng></trEng></sent>
<sent><txt>Цёрась нолдынзе лапномо шапка пилензэ: кить нейсызь истя васолдо, сеть мерить ― киска.</txt>
<trEng></trEng></sent></p>
<page>((KutoA1976-0243))</page>
<p><sent><txt>Маней менельстэнть овтокс неявсь а покш пель ды, мерят, онстонзо тейнесь эскельмат, ансяк пек стамбаро.</txt>
<trEng></trEng></sent></p>
<p><sent><txt>Нать, умок пансесь Паволонь мельга совестесь, но ней вана сасызе сон ― а шкасто ды аволь вадря таркасто.</txt>
<trEng></trEng></sent>
<sent><txt>Ялатеке мерсь тензэ казямосто кармавтозь ды кавтолдомань а содыцякс: « Мурдак! Улезэ хоть виськсэть, алюха! Ков налтнэ кандыть эйсэть? Мазый аванень? Да, тевесь, паряк, паро ды сон а тонь.</txt>
<trEng></trEng></sent>
<sent><txt>Мельсэть ашти, кода нельгизь ривезеть Великановтне? Зняроксть мейле сень кис пултыть? Ветексть или котоксть? Мезе жо тонсь арсят осрокс пекстазь Листар лангсо тееме? Вельть вадря нинзэ нельгеме? Се жо ведь аволь ривезь ― ломань.</txt>
<trEng></trEng></sent>
<sent><txt>Истямо берянь тевенть кис тонсеть аволь ансяк пельзядошкаксть пултамс ― пряткак чулгомс лади».</txt>
<trEng></trEng></sent></p>
<p><sent><txt>Прок сэпе нильсь Павол ― истя пувордынзе турванзо, но сыргась...</txt>
<trEng></trEng></sent>
<sent><txt>аволь мекев ― икелев.</txt>
<trEng></trEng></sent>
<sent><txt>Нама уш, эсь прят марто спорязь, аволь аламо шка печтят.</txt>
<trEng></trEng></sent>
<sent><txt>Примеркс, куломо капшамс а мезекс, а уш мазый ава или тейтерь марто палсема шканть истя ёмавтнемс, паряк, ськамонзо Павол ансяк соды кода досадна.</txt>
<trEng></trEng></sent></p>
<p><sent><txt>Эйгажа ловонь пандонть пряс куземстэнзэ Павол новолькшнесь кавксть, но кода а кода сасавсь тензэ кецямонь ды мельспаронь алтыця кенкш лангось.</txt>
<trEng></trEng></sent>
<sent><txt>Цёрась чукизе варьгасонзо лангозонзо педязь ловонть, пуворинзе усанзо, ды, прок умок учозь гость, панжизе Якшамкань алце кудонть кенкшензэ.</txt>
<trEng></trEng></sent></p>
<p><sent><txt>Совась.</txt>
<trEng></trEng></sent></p>
<p><sent><txt>Кециця седеезэ кармась китнэме: ну лиси вечкевиця тамашась!</txt>
<trEng></trEng></sent></p>
<p><sent><txt>Шутязь, мерсь:</txt>
<trEng></trEng></sent></p>
<p><sent><txt>― Имею честь представиться!</txt>
<trEng></trEng></sent></p>
<p><sent><txt>Зярдо сельмензэ тонадовсть ушонь валдодонть мейле кудосо седе чоподантень, алясь васня дивась, мейле кезгемсь: икельце ванькс эзементь прясо аштесь сонсь кудазорось.</txt>
<trEng></trEng></sent></p>
<p><sent><txt>Листар, ансяк неизе кенкш куркстонть умонь ды пек ладной ялганзо, сеске стясь, каявсь кутморямонзо ды палсемензэ.</txt>
<trEng></trEng></sent></p>
<p><sent><txt>Паволонь седеезэ жуйк мерсь.</txt>
<trEng></trEng></sent>
<sent><txt>Уш мезе а мезе ― тень Валдаеньсесь эзь учне.</txt>
<trEng></trEng></sent>
<sent><txt>Секс тензэ марявсь Листаронь вельть эчке, тусто вайгелесь теке удомсто пувтыця маласо пурьгине.</txt>
<trEng></trEng></sent>
<sent><txt>Да, эрсить истят апаро онт, конатнестэ сыргоземась ― покш радость.</txt>
<trEng></trEng></sent></p>
<page>((KutoA1976-0244))</page>
<p><sent><txt>Паволгак прянзо маризе прок ломанень ожо репсэнь ума лангсто.</txt>
<trEng></trEng></sent>
<sent><txt>Мерят верськедевсь ве сонензэ неявиця ёндол ды друк аволь ансяк валдомтызе ― пансизе ды сравтнизе весе сень, мезесь марявсь тензэ чоподакс.</txt>
<trEng></trEng></sent>
<sent><txt>Кециця седеезэ прок манейгадсь, теевсь ансяк.</txt>
<trEng></trEng></sent>
<sent><txt>Настань вечкицякс, вельть питнейкс ловицякс ды нинстэнь мекев бажицякс.</txt>
<trEng></trEng></sent>
<sent><txt>Алкукс весе се, мезе грозясь тензэ, каладсь.</txt>
<trEng></trEng></sent>
<sent><txt>Оймезэ кадовсь истя жо ваньксэкс, кодамо сон ульнесь икеле, ды Павол варштась Листар ялганзо сельмс виздемань апак сода.</txt>
<trEng></trEng></sent></p>
<p><sent><txt>― Кудов самот марто поздоровт примак пельдень, аля!</txt>
<trEng></trEng></sent></p>
<p><sent><txt>― Пасиба теть.</txt>
<trEng></trEng></sent>
<sent><txt>Шумбрат, паро ломань.</txt>
<trEng></trEng></sent>
<sent><txt>Минек кудось лембе: кайсек.</txt>
<trEng></trEng></sent></p>
<p><sent><txt>« Кайсека васня тон монень», ― отвечиксэль инжесь радовамонзо пачк, но ансяк нолдынзе сельме керензэ, пальтонзо каямсто ды тулос поводемстэ.</txt>
<trEng></trEng></sent></p>
<p><sent><txt>― Поди.</txt>
<trEng></trEng></sent>
<sent><txt>Ютак, паро ломань, икелев ды озак витьстэ столь экшс.</txt>
<trEng></trEng></sent>
<sent><txt>Палагаяк сови курок.</txt>
<trEng></trEng></sent>
<sent><txt>Мацтов налтнэ кандызь, ансяк а содан, мекс кувать а сы.</txt>
<trEng></trEng></sent>
<sent><txt>Пелян илязо пра мацтос валгомстонзо, тосто куземстэнзэ.</txt>
<trEng></trEng></sent>
<sent><txt>Паряк, молеме варштамонзо?</txt>
<trEng></trEng></sent></p>
<p><sent><txt>Павол арсезевсь, што Палага тусь сонзэ вастомо ды тензэ мирдензэ самодонть ёвтамо, ансяк кист эзть васоде.</txt>
<trEng></trEng></sent>
<sent><txt>Капшась оймавтомо Листаронь:</txt>
<trEng></trEng></sent></p>
<p><sent><txt>― Мезть якат.</txt>
<trEng></trEng></sent>
<sent><txt>Паряк, ещё ковгак тувако тусь.</txt>
<trEng></trEng></sent></p>
<p><sent><txt>― Каня, алкукс истя.</txt>
<trEng></trEng></sent></p>
<p><sent><txt>― Тон зярдо сыть?</txt>
<trEng></trEng></sent></p>
<p><sent><txt>― Валске, кода сыре ломанть кортыть, ну, качам алга.</txt>
<trEng></trEng></sent></p>
<p><sent><txt>― Косто?</txt>
<trEng></trEng></sent></p>
<p><sent><txt>― Вельскойстэ.</txt>
<trEng></trEng></sent>
<sent><txt>Тюрьмасто, или жо, кода тесэ мерить, осроксто.</txt>
<trEng></trEng></sent></p>
<p><sent><txt>― Оргодить или срокот аштевсь?</txt>
<trEng></trEng></sent></p>
<p><sent><txt>― Амнистияс понгинь, алуж.</txt>
<trEng></trEng></sent>
<sent><txt>Инязоркс аштиця Романовтненень тедедень ковралень комсьвейкееце чистэ топодсть колмосядт иеть.</txt>
<trEng></trEng></sent>
<sent><txt>Тень коряс и нолдымизь.</txt>
<trEng></trEng></sent>
<sent><txt>Ну, содазь, аволь ансяк ве монь.</txt>
<trEng></trEng></sent>
<sent><txt>Знярыя менсть истя.</txt>
<trEng></trEng></sent>
<sent><txt>Чувырькань Ягра, шабрамгак, арсян, а течи-ванды сы ды Шитов Кузяяк...</txt>
<trEng></trEng></sent></p>
<p><sent><txt>― Ней уш инязоронть марто ладить?</txt>
<trEng></trEng></sent></p>
<page>((KutoA1976-0245))</page>
<p><sent><txt>― Эзинь.</txt>
<trEng></trEng></sent>
<sent><txt>Ансяк пурнавкшномс монь самодон мейле савтови кружоконтень лия кудос: монь мельга, нама, ушодови се, кода тензэ мерить...</txt>
<trEng></trEng></sent>
<sent><txt>надзор.</txt>
<trEng></trEng></sent></p>
<p><sent><txt>― Эряви тенек мезеяк арсемс-теемс...</txt>
<trEng></trEng></sent></p>
<p><sent><txt>― Лесникесь ки Сурань томбале перевозонть вакссо?</txt>
<trEng></trEng></sent></p>
<p><sent><txt>― Лембаень Вася.</txt>
<trEng></trEng></sent></p>
<p><sent><txt>― Мелезэнк тусь?</txt>
<trEng></trEng></sent></p>
<p><sent><txt>― Кружокстонть лиссь.</txt>
<trEng></trEng></sent></p>
<p><sent><txt>― Кордонстонтькак панемс.</txt>
<trEng></trEng></sent>
<sent><txt>Ансяк тарказонзо озавтомс кинь?</txt>
<trEng></trEng></sent></p>
<p><sent><txt>― Аравтовлидизь бу тоньгак, ансяк сёрмас а содамось карми теть пек мешамо, брат.</txt>
<trEng></trEng></sent></p>
<p><sent><txt>― Остроксо монь вейке паро ломань аволь ансяк сёрмадомо, ловномояк парсте тонавтымем.</txt>
<trEng></trEng></sent>
<sent><txt>Задачаткак маштан решамо.</txt>
<trEng></trEng></sent></p>
<p><sent><txt>― Ну, сестэ вейсэ сёрмадтано пельдеть прошения.</txt>
<trEng></trEng></sent>
<sent><txt>Курок тенек таго сы Лидия Петровна Градова ды пачтясы ков эряви.</txt>
<trEng></trEng></sent>
<sent><txt>Кордонсонть и карматано ютавтнеме промксонок...</txt>
<trEng></trEng></sent></p>
<p><sent><txt>― Я, паро ломань, ды тон басят мартон буто кружоконть прявт.</txt>
<trEng></trEng></sent></p>
<p><sent><txt>― Прявтось минек таго Гурьян, ансяк монь каршо сон молеме зярдояк а карми.</txt>
<trEng></trEng></sent></p>
<p><sent><txt>― Вай, кода радан, аля: кудов самодон мейле сеск, паро ломань, васенцекс, весемеде икеле чиить Листар ялгат содавтомо.</txt>
<trEng></trEng></sent></p>
<p><sent><txt>Кудазоронть истят валтнэ ськирясть Паволонь витьстэ седейс.</txt>
<trEng></trEng></sent></p>
<p><sent><txt>― Я, ков истя наськат кандызь эрзянь аванть?</txt>
<trEng></trEng></sent>
<sent><txt>А содангак сонстемензэ мезде каванямсат, ― кармась талномо мезеяк а содыця Листар.</txt>
<trEng></trEng></sent></p>
<p><sent><txt>― Иля вешне мезтькак, оям: ярсынь аволь умок.</txt>
<trEng></trEng></sent>
<sent><txt>Винадо жо, тон уш парсте содат, а симан...</txt>
<trEng></trEng></sent>
<sent><txt>Бути маштсть валонок, мон эно туян.</txt>
<trEng></trEng></sent></p>
<p><sent><txt>Листарнизэ Чувырькань Лерань кедьсэль ды, зярдо редизе, кедьстэст окойники лиссь васня учозь, мейле овси а эрявикс инжезэ, тожо тусь кудов.</txt>
<trEng></trEng></sent></p>
<p><sent><txt>― Я, косолить истя кувать? ― аламодо мельсапарсо кевкстизе Палагань мирдезэ.</txt>
<trEng></trEng></sent></p>
<p><sent><txt>― Ды совсинь истя самодот Лера патянень ёвтамо.</txt>
<trEng></trEng></sent>
<sent><txt>Сельмень конямс ансяк ульниньгак тосо.</txt>
<trEng></trEng></sent>
<sent><txt>Кувать марявсь?</txt>
<trEng></trEng></sent></p>
<page>((KutoA1976-0246))</page>
<p><sent><txt>― Валдай Павол сакшнось тенек содавтомон.</txt>
<trEng></trEng></sent>
<sent><txt>« Эряват тензэ, ― арсезевсь Палага.</txt>
<trEng></trEng></sent>
<sent><txt>― Пек, чей, радовась тонь эйс алясь».</txt>
<trEng></trEng></sent>
<sent><txt>Вайгельсэ мерсь:</txt>
<trEng></trEng></sent></p>
<p><sent><txt>― Кутмориде-палсидеяк, поди, вастовомстонк?</txt>
<trEng></trEng></sent></p>
<p><sent><txt>― А кода жо...</txt>
<trEng></trEng></sent>
<sent><txt>Умонь ялгатано.</txt>
<trEng></trEng></sent></p>
<p><sent><txt>Палага мизолдозевсь пек ёжовсто.</txt>
<trEng></trEng></sent></p></chap>
<chap><chapNo>3</chapNo>
<p><sent><txt>Теде мейле недлянь ютазь, Листар ладсо, апак учо сась кудов Евграф Чувырин, низэ пек кецясь.</txt>
<trEng></trEng></sent>
<sent><txt>Сон умок учось те валдо чинть.</txt>
<trEng></trEng></sent></p>
<p><sent><txt>Шканть апак ёмавтне, Ягра кундась кудоютконь тевс.</txt>
<trEng></trEng></sent></p>
<p><sent><txt>Шитовонь Кузяяк сакшнось кудов, саизе мартонзо нинзэ ды тусь Сибирев.</txt>
<trEng></trEng></sent></p>
<p><sent><txt>Нужань Платояк течи долк потсто менсь.</txt>
<trEng></trEng></sent>
<sent><txt>Истя тень эйс радовась: весе покш семиянстэнь а шкасто праздник тейсь.</txt>
<trEng></trEng></sent>
<sent><txt>Кардайсэ скотинанзояк андызе икелень ко-ряс пек седе парсте.</txt>
<trEng></trEng></sent></p>
<p><sent><txt>Од тейтерть ды одирьваткак.</txt>
<trEng></trEng></sent>
<sent><txt>Нал велесэ кармасть оршнекшнеме-карснекшнеме рузавакс, а седе сыретне чавсть кедест, вейке-вейкест марто васодемстэ, ды весень марямга кортнесть:</txt>
<trEng></trEng></sent></p>
<p><sent><txt>― Ну парт иля учне.</txt>
<trEng></trEng></sent></p>
<p><sent><txt>― Пазось тень кис наказамост карми.</txt>
<trEng></trEng></sent></p>
<p><sent><txt>Одтнэ згилясть лангсост:</txt>
<trEng></trEng></sent></p>
<p><sent><txt>― Содазь, истя ули: кунсолы сон ведь ансяк тынк, сыре урайть, ― минек ломанькс а лови.</txt>
<trEng></trEng></sent></p>
<p><sent><txt>Якшамкань Листар марто Палага согласясть теемс верце кудост колмо велень взъезжейкс.</txt>
<trEng></trEng></sent>
<sent><txt>Получить красненькой ве ковс.</txt>
<trEng></trEng></sent>
<sent><txt>Листарнизэ кармась кедьсэст эрсицятнень мелыа якамо, а мирдезэ тусь Сурань томбале перевозонть маласо кордононтень лесникекс.</txt>
<trEng></trEng></sent>
<sent><txt>Тоско сынст анды Виряз Агейнизэ ды секс Листар сакшны кудов ансяк понксонзо ды панаронзо полавтомо, лиякс меремс, эрьва недлячинть каршо.</txt>
<trEng></trEng></sent></p>
<p><sent><txt>Валдаень Павол вастызе весть Палагань ды кевкстни сонзэ:</txt>
<trEng></trEng></sent></p>
<p><sent><txt>― Ну, кода ней? Эрямо кить витевсь?</txt>
<trEng></trEng></sent></p>
<p><sent><txt>― Кардазом ― да, седеем ― эзь.</txt>
<trEng></trEng></sent></p>
<p><sent><txt>― А молемс ли монень ютко шкасто мартот кортамо?</txt>
<trEng></trEng></sent></p>
<page>((KutoA1976-0247))</page>
<p><sent><txt>― Ки взъезжейс а совси.</txt>
<trEng></trEng></sent>
<sent><txt>Самовароськак тосо велень, мазый кроватеськак келей ды алкстнэ-прялкстнэ марто одеяласькак ламо начальникнень рамазь.</txt>
<trEng></trEng></sent>
<sent><txt>Банянь уштома чись ансяк а тонь...</txt>
<trEng></trEng></sent></p>
<p><sent><txt>Мазылгали тундось.</txt>
<trEng></trEng></sent>
<sent><txt>Цвети Валдай Кандрань удало пиресэ ламарь.</txt>
<trEng></trEng></sent>
<sent><txt>Гайни, прок сиянь баяга ― истя бизныть, истя ливтнить-эвтнить перьканзо ламо мекшть.</txt>
<trEng></trEng></sent>
<sent><txt>Вармась лыкавтызе те тантей чинень валыця чувтонть.</txt>
<trEng></trEng></sent>
<sent><txt>Алонзо аштиця Гурьянонь вельтизе прок ловсо.</txt>
<trEng></trEng></sent></p>
<p><sent><txt>Алясь обедамодо мейле сеск сыргась поймав, Якась, якась ― лисевсь чипаенть ало вельть ламо ведьбрянзо васькавтниця Сура чирес, валксь крута берёкканть веденть малас, озась ластнетезь раужо тумонть комёлензэ куншкас ды кармась леенть кевкстнеме:</txt>
<trEng></trEng></sent></p>
<p><sent><txt>― Лажныця Сура, витькстака тень: косто саить ведеть ланга налксиця пек вечкевиця латкинетнень?</txt>
<trEng></trEng></sent></p>
<p><sent><txt>― Улко салынь Якшамкань Палагань мазый чамасто, зярдо сон аламос комакшнось монь вельксс эсензэ шачонть лангс, теке зеркалань пачк, варштамо.</txt>
<trEng></trEng></sent></p>
<p><sent><txt>― Мекс истя весёласто мизолдат?</txt>
<trEng></trEng></sent></p>
<p><sent><txt>― Кода тень а пейдемс.</txt>
<trEng></trEng></sent>
<sent><txt>Тонсь марят, кода кавто чирень эзга вирьсэнть яла чокшнестэ валскес, апак лотксе, зэрнить удомаст ёмавтниця цёковтне, прок а содыть, што пурьгинетне ламодояк ламо ютнить монь велькска.</txt>
<trEng></trEng></sent></p>
<p><sent><txt>― Косот весе сеть од тейтертне, конат вечкилимизь алкукс?</txt>
<trEng></trEng></sent></p>
<p><sent><txt>― Лиснесть, аля, мирденень вейкест пес.</txt>
<trEng></trEng></sent></p>
<p><sent><txt>― Косо монсень од шкам?</txt>
<trEng></trEng></sent></p>
<p><sent><txt>― Умок ютась чиреван Ратор ошонть ёнов ды мекев эзь велявтне, цёрам.</txt>
<trEng></trEng></sent></p></chap>
<chap><chapNo>4</chapNo>
<p><sent><txt>Ютась ие, потась омбоце.</txt>
<trEng></trEng></sent></p>
<p><sent><txt>Кавксть кельмекшнесь, кавксть калалесь, кавксть лажнозевкшнесь, оргодекшнесь чирестэнзэ Сурась.</txt>
<trEng></trEng></sent></p>
<p><sent><txt>Оршавкшнось тунда ламаресь весе ашосо, теке невеста, ды таго кизэчи сась.</txt>
<trEng></trEng></sent>
<sent><txt>Маней менелесь ванькстэяк ванькс, ашназасто сэнь ды пачк ней.</txt>
<trEng></trEng></sent></p>
<p><sent><txt>Десятникесь токши кудосто кудос, эрьванть куншка вальмас стукади палкасонзо ды пшкади:</txt>
<trEng></trEng></sent></p>
<p><sent><txt>― Промксов моледе!</txt>
<trEng></trEng></sent></p>
<p><sent><txt>― Козонь?</txt>
<trEng></trEng></sent></p>
<page>((KutoA1976-0248))</page>
<p><sent><txt>― Охань лугас.</txt>
<trEng></trEng></sent></p>
<p><sent><txt>― Тосо промкс арасель ве разгак.</txt>
<trEng></trEng></sent></p>
<p><sent><txt>― Течи теить, ― отвечи капшиця десяцкоесь.</txt>
<trEng></trEng></sent>
<sent><txt>Промксось таргавсь талайс.</txt>
<trEng></trEng></sent>
<sent><txt>Кувать кортась эрзятненень волостной старшинась седе, што ванды эряви кучомс армияв нижней чинэнь запасной солдатт, ёвтнесь, мезе теемс, мезе а теемс овси ды кевкстинзе:</txt>
<trEng></trEng></sent></p>
<p><sent><txt>― Поняли?</txt>
<trEng></trEng></sent></p>
<p><sent><txt>― Не поняли, ― каршонзо пшкадсь Виряз Матвей атя.</txt>
<trEng></trEng></sent>
<sent><txt>― Зачем такая торопилка? Знаишь сам ― пора рабочей...</txt>
<trEng></trEng></sent></p>
<p><sent><txt>Головась тензэ грозякстась невтема сурсонзо.</txt>
<trEng></trEng></sent></p>
<p><sent><txt>― Беспорядков штобы не было!</txt>
<trEng></trEng></sent></p>
<p><sent><txt>― Не бойся: кажной знаит свой порядка, ― отвечась Вардай Федот.</txt>
<trEng></trEng></sent></p>
<p><sent><txt>Валдай Гуря путсь эсь прянзо превс: « Тесэ чатьмонть.</txt>
<trEng></trEng></sent>
<sent><txt>Иля лисе кортамо.</txt>
<trEng></trEng></sent>
<sent><txt>Учок шка ды таркаяк вешнек лия, козонь ломанть промить аволь ансяк Нал велень».</txt>
<trEng></trEng></sent></p>
<p><sent><txt>Старшинась тевензэ прядынзе ды тусь.</txt>
<trEng></trEng></sent></p>
<p><sent><txt>Лембай Вася кедензэ копорьсэ токадизе Валдай Борьконь ды мерсь:</txt>
<trEng></trEng></sent></p>
<p><sent><txt>― Марят?</txt>
<trEng></trEng></sent></p>
<p><sent><txt>― Мезе?</txt>
<trEng></trEng></sent></p>
<p><sent><txt>― Мелем ули молемс винань лавканть пештекс чулгомо.</txt>
<trEng></trEng></sent></p>
<p><sent><txt>― Те тевесь, алюха, моненьгак маряви ён.</txt>
<trEng></trEng></sent></p>
<p><sent><txt>Ды тусть неть пек вечкевиця валтнэ кургосто кургс, пилестэ пилес.</txt>
<trEng></trEng></sent></p>
<p><sent><txt>« Ну сяткось педясь», ― арсезевсь вакссост аштемстэ Гурьян.</txt>
<trEng></trEng></sent></p>
<p><sent><txt>― Адядо! ― пижакадсь Лемдяй Исай.</txt>
<trEng></trEng></sent>
<sent><txt>« Неяви уш ― толгельнеяк вельмесь», ― яла арси Гурьян.</txt>
<trEng></trEng></sent></p>
<p><sent><txt>Кепететсь лашт.</txt>
<trEng></trEng></sent></p>
<p><sent><txt>Сядошка ломань васня порксызь Нал велесэ винань лавканть, мейле пултызь ды чокшнес симсть аволь микшницянть кедьстэ ды аволь ярмакто добовазь винадо.</txt>
<trEng></trEng></sent>
<sent><txt>Кутмордазь якасть велеванть.</txt>
<trEng></trEng></sent>
<sent><txt>Верьга вайгельсэ морасть:</txt>
<trEng></trEng></sent></p>
<p><sent><txt>Последной нонишной денечик </txt>
<trEng></trEng></sent></p>
<p><sent><txt>Гуляю с вами я, друзья,</txt>
<trEng></trEng></sent></p>
<p><sent><txt>А завтра рано, чем светочик,</txt>
<trEng></trEng></sent></p>
<p><sent><txt>Заплачит вся моя семья...</txt>
<trEng></trEng></sent></p>
<page>((KutoA1976-0249))</page>
<p><sent><txt>Розь паксясь нуицядо пешксе.</txt>
<trEng></trEng></sent>
<sent><txt>Прок чипайсэ валозь иневедь яки чирестэ чирес, лымбакстни штакс кенерезь розесь паксянть ве пестэнзэ омбоце пес.</txt>
<trEng></trEng></sent>
<sent><txt>Кува тусто ды вельть паро, кува лавшо ды пек чуро.</txt>
<trEng></trEng></sent>
<sent><txt>Паксянть келес, мерят, ве ума, сон лыйни-лайни, ансяк вельть ламо тешкст кекши потмакссонзо ды седеяк ламо межат.</txt>
<trEng></trEng></sent></p>
<p><sent><txt>Вармась васолдо, буто шожда сорт, кантли, ёртни те розенть лангс нармушкат.</txt>
<trEng></trEng></sent>
<sent><txt>Вейте-вейте.</txt>
<trEng></trEng></sent>
<sent><txt>Полконь полк.</txt>
<trEng></trEng></sent></p>
<p><sent><txt>Вармань эйдесь ― ялткесь ― яла бажи сёрмадомо розь паксянть лангс, теке сырнень лаз лангс, кодамо-бути вал, но се лымбакстневи прок пиксемстэ.</txt>
<trEng></trEng></sent>
<sent><txt>Вана сёрмадовськак тензэ ды сеске жо сонзэ авась ― вармась ― нардызе: пельсь ― кияк ловносы.</txt>
<trEng></trEng></sent></p>
<p><sent><txt>То тестэ прянзо кепетьсы нуемстэнть керязь розь коморо, то костояк лиясто.</txt>
<trEng></trEng></sent></p>
<p><sent><txt>Локшошка розь прят вейсэ сюконякшныть покш кинтень ды тошкить тензэ:</txt>
<trEng></trEng></sent></p>
<p><sent><txt>― Прощай.</txt>
<trEng></trEng></sent></p>
<p><sent><txt>Нужат нуить сисемнест: Плато, Матря, Хома, Витя, Сёма, Анто ды Андёньгак иензэ уш кемнилее.</txt>
<trEng></trEng></sent></p>
<p><sent><txt>Хома нуи прянь апак кепсе.</txt>
<trEng></trEng></sent>
<sent><txt>Коморозо пек покш.</txt>
<trEng></trEng></sent>
<sent><txt>Аволды кавксть-колмоксть ― пулт.</txt>
<trEng></trEng></sent>
<sent><txt>Плато на што нуеме кол, ваны-теи цёрась кадны сонзэ васов.</txt>
<trEng></trEng></sent></p>
<p><sent><txt>Анто умок вантни чинть лангс тарвазонзо марто кедь алга: обед учи.</txt>
<trEng></trEng></sent>
<sent><txt>Пекень вачомадо пек сэреди кутьмерезэ.</txt>
<trEng></trEng></sent></p>
<p><sent><txt>Андё важоди тетянзо-аванзо ютксо ды аволь зняро печки, зяро сявты.</txt>
<trEng></trEng></sent></p>
<p><sent><txt>Псинень а эрявиця коцтонь вельть эчке панарось шубакс маряви.</txt>
<trEng></trEng></sent>
<sent><txt>А секс ли зярдояк истя эзь вечкевкшне кайсетиця варманть пувсемась.</txt>
<trEng></trEng></sent></p>
<p><sent><txt>Чись пиди, ськири киськенть уш истякак ― Андёс теде башка педясь пиже карво ды кодаяк а яви.</txt>
<trEng></trEng></sent>
<sent><txt>Паряк, секс што цёрынесь ливезиясь нуемстэнть весемеде пек.</txt>
<trEng></trEng></sent>
<sent><txt>Андёнь мелезэ мольсь карвонть пансезь.</txt>
<trEng></trEng></sent>
<sent><txt>Бизны тона ды козонь а эряви, тов озы сусконеме.</txt>
<trEng></trEng></sent>
<sent><txt>Вельть виськс ансяк аварьгадомс, а то сельведтнеяк цёрыненть уш маласот.</txt>
<trEng></trEng></sent></p>
<p><sent><txt>― Нать, карвось Андёнь лови минек ютксо сех тантейкс, ― мерсь Анто, згилязь.</txt>
<trEng></trEng></sent></p>
<p><sent><txt>― Васолбодянзо кедьсэ сон ламоксть медте ярсась, ― маряви Сёмаяк кайси пшти валт.</txt>
<trEng></trEng></sent></p>
<page>((KutoA1976-0250))</page>
<p><sent><txt>― Эйкакшт, паряк, обёдамскак пора? ― пултонь сюлмамсто мерсь Плато.</txt>
<trEng></trEng></sent></p>
<p><sent><txt>Анто пезнавтызе тарвазонзо неренть пулт комельс.</txt>
<trEng></trEng></sent>
<sent><txt>Чиезь тусь одежаст ваксс.</txt>
<trEng></trEng></sent></p>
<p><sent><txt>Обедамстост Анто чумочи тейсь: кундась позань салведь марто ваканстонть ве пенчсэ кавто сывель сускомот.</txt>
<trEng></trEng></sent>
<sent><txt>Плато, нама, редизе тень ды зярдо шалтадизе цёранзо те озоровамонть кисэ чаво пенчсэ коня ланга, се жо шкастонть васоло Нал веленть ёндо друк марятотсь весемеде покш баягасонть вачкодема.</txt>
<trEng></trEng></sent>
<sent><txt>Андё тень лангсо раказевсь.</txt>
<trEng></trEng></sent>
<sent><txt>Остаткаст весе вейке-вейке мельга стясть.</txt>
<trEng></trEng></sent></p>
<p><sent><txt>― Омбоцеде вачкодсь, колмоцеде...</txt>
<trEng></trEng></sent>
<sent><txt>Те мезень истямо тамаша? ― кевкстизе Плато Зорянь Акимень.</txt>
<trEng></trEng></sent></p>
<p><sent><txt>― Истяня блавостякшныть ансяк попонь порядкастонть покш ломанень куломсто, ― мерсь тона.</txt>
<trEng></trEng></sent></p>
<p><sent><txt>Зярдо покш баяганть эчке ды пек тусто вайгелезэ паксянть велькссэ лоткась, теке кувсемадо, кармасть седе чова баягасо пек сеетьстэ чавомо.</txt>
<trEng></trEng></sent></p>
<p><sent><txt>― Те ― половт.</txt>
<trEng></trEng></sent>
<sent><txt>Пожар!</txt>
<trEng></trEng></sent></p>
<p><sent><txt>― А мекс веленть велькссэ а неяви качамо?</txt>
<trEng></trEng></sent></p>
<p><sent><txt>― Нать, меньгак лия тев лиссь...</txt>
<trEng></trEng></sent></p>
<p><sent><txt>Паксясь пешкедсь нуицятнень вайгельде.</txt>
<trEng></trEng></sent>
<sent><txt>Веленть ёндо васня весенень ансяк редявомо, мейле яла седе ваньксстэ неявомо кармась карей лищмесэ ласте пек ардыця.</txt>
<trEng></trEng></sent>
<sent><txt>Прянзо велькссэ, палка песэ, лыйнесь кавто педе содозь вельть якстере паця, прок тол кельне.</txt>
<trEng></trEng></sent></p>
<p><sent><txt>Веленть маласо нуицятне кармасть, кона лишмесэ, кона ялго, капшамо кудов.</txt>
<trEng></trEng></sent></p>
<p><sent><txt>Ласте ардыцясь, мерят, усксь мельганзо пулень урадозь ды певтеме кесак.</txt>
<trEng></trEng></sent>
<sent><txt>Вана пачкодсь Нужа марто Зорятнень умаст пес ды весенень марявозь мерсь:</txt>
<trEng></trEng></sent></p>
<p><sent><txt>― Война! Ермания кармась эцеме минек лангс! Яволявтсь истяня ды бойкасто тусь таго покш кинть кувалт пулямо Мурзанть ёнов.</txt>
<trEng></trEng></sent></p>
<p><sent><txt>― Ашо сёвоньс педязо весе Германиясь, ― моткодезевсь Плато.</txt>
<trEng></trEng></sent></p>
<p><sent><txt>― Пурнак-сэрняк, шабра, кудов, а то чумондсамизь: минек цёратнень васняяк сыргавтомо кармить.</txt>
<trEng></trEng></sent></p>
<p><sent><txt>― Прок ведьс ванат, Аким.</txt>
<trEng></trEng></sent>
<sent><txt>Адя.</txt>
<trEng></trEng></sent></p>
<p><sent><txt>― Нобилизациянть яволявтызь улко, ды минь аздылинек, истя курок ушодови война.</txt>
<trEng></trEng></sent></p>
</chap>

<chap><chapNo>5</chapNo>
<page>((KutoA1976-0251))</page>
<p><sent><txt>Покш кись теевсь лакиця ды лажныця лейкс.</txt>
<trEng></trEng></sent>
<sent><txt>Прок эрьва кодат мазый цецят, сельмс эцесть пацят, панарт, кофтат, юбкат, лентат ды сарафант.</txt>
<trEng></trEng></sent>
<sent><txt>Пансь эйсэст вейке вал:</txt>
<trEng></trEng></sent></p>
<p><sent><txt>― Война!</txt>
<trEng></trEng></sent></p>
<p><sent><txt>Вармась сёрмадызе те валонть розень паксянть ланга.</txt>
<trEng></trEng></sent>
<sent><txt>Тошказь, ловнызе:</txt>
<trEng></trEng></sent></p>
<p><sent><txt>― Война.</txt>
<trEng></trEng></sent></p>
<p><sent><txt>Оршамсто Сёмань якстере панарозо, кода неявсь Матрянень, валовсь рунгонзо кувалт, прок верь.</txt>
<trEng></trEng></sent></p>
<p><sent><txt>Баягась яла раздесь коське, пси коштонть.</txt>
<trEng></trEng></sent></p>
<p><sent><txt>Пачкодсть Нал веленть пес икелевгак чиицятне, кевкстнить:</txt>
<trEng></trEng></sent></p>
<p><sent><txt>― Мезе теевсь? Отвечить тенст:</txt>
<trEng></trEng></sent></p>
<p><sent><txt>― Война!</txt>
<trEng></trEng></sent></p>
<p><sent><txt>Чиить омбонст, марить:</txt>
<trEng></trEng></sent></p>
<p><sent><txt>― Война! Капшить колмонст.</txt>
<trEng></trEng></sent></p>
<p><sent><txt>― Война?</txt>
<trEng></trEng></sent></p>
<p><sent><txt>― Война!</txt>
<trEng></trEng></sent></p>
<p><sent><txt>Конат кенерсть, конат мик эзть аламодо чама кедест ведьсэ пургамо, марить уш, кода десятникест ушо ёндо сеери:</txt>
<trEng></trEng></sent></p>
<p><sent><txt>― Весе моледе промксос церькованть покш кенкш лангс! Илядо вазгале! Сыргадо седе курок!</txt>
<trEng></trEng></sent></p>
<p><sent><txt>Вейке, да муевсь Нал велесэнть войнань учицяяк.</txt>
<trEng></trEng></sent>
<sent><txt>Те, нама, Нужань Сёма.</txt>
<trEng></trEng></sent>
<sent><txt>Сон уш маныть алтась вечкевиксэнстэнь, Евгениянень, воевамсто теевемс офицэркс, ниле степенень георгиевской крёстонь добовицякс, секс войнань ушодовоманть коряс промксос пачкодсь весемеде мейле.</txt>
<trEng></trEng></sent>
<sent><txt>Васня савсь тензэ сёрмадомс тейтеренть лемс а покш сёрма чокшне васодевемадост ды, нама, эрявсь сиведемс сонзэ пачтиця.</txt>
<trEng></trEng></sent>
<sent><txt>Охань луганть лангс пачкодемстэнзэ Сёмаяк марясь, кода пижнесь икелепелень алкукскак, паряк, тестезэ Иван попось:</txt>
<trEng></trEng></sent></p>
<p><sent><txt>―...</txt>
<trEng></trEng></sent>
<sent><txt>за веру, царя и отечество!</txt>
<trEng></trEng></sent></p>
<p><sent><txt>Сёма кевкстизе тосо жо аштиця сынсест Хомань:</txt>
<trEng></trEng></sent></p>
<p><sent><txt>― Мондень икеле тесэ мезе мольсь?</txt>
<trEng></trEng></sent></p>
<p><sent><txt>― Молебен.</txt>
<trEng></trEng></sent></p>
<p><sent><txt>― Минек кнрдажтнэ курок понгить призовс?</txt>
<trEng></trEng></sent></p>
<p><sent><txt>― Ванды сыргамс тенек ошов.</txt>
<trEng></trEng></sent></p>
<page>((KutoA1976-0252))</page>
<p><sent><txt>Сёма ношкстась тосто маласо пире княва Те пельце гриванть ёнов.</txt>
<trEng></trEng></sent>
<sent><txt>Истя пельсь ― кармавтсы сон учомо Женянь.</txt>
<trEng></trEng></sent>
<sent><txt>Алкукскак, тона ульнесь уш Мазы пандонть прясо ды кочкась цецят.</txt>
<trEng></trEng></sent></p>
<p><sent><txt>― Паро пусмось? ― ансяк здоровакшновсть, кевкстизе сон алянть.</txt>
<trEng></trEng></sent></p>
<p><sent><txt>― А сялдови.</txt>
<trEng></trEng></sent></p>
<p><sent><txt>Весела чись валгомадонзо икеле налксесь, прок эйкакш: то пек валдо, буто сырнень, пал нолды маласо куронть пачк ― токасы Женянь раужо кудрянзо кирдиця якстере лентань бантонть, то сияждовтсы Сёмань лавтовонть лангс кедь лапакс новолезь укштор лопанть, конась ожолгадсь уш, содазь, а шкасто.</txt>
<trEng></trEng></sent></p>
<p><sent><txt>― Я, учовсь монень войнась, ― лоткавтызе цёрась мелест мольстиця ды а ёнкс натой марявиця чатьмонемаст.</txt>
<trEng></trEng></sent></p>
<p><sent><txt>― Маринь, ― якстере мако цветкакс чаразевсть од тейтеренть мазый турванзо.</txt>
<trEng></trEng></sent></p>
<p><sent><txt>― Сась монь офицэркс лнсема ды ниле георгиевской крёстонь мештьс понгавтовтомань шкась.</txt>
<trEng></trEng></sent></p>
<p><sent><txt>― Пек радован, бути тонеть удалы се тевесь.</txt>
<trEng></trEng></sent>
<sent><txt>Виресь тошкась.</txt>
<trEng></trEng></sent>
<sent><txt>Лексесь кувакасто ды пек стакасто.</txt>
<trEng></trEng></sent></p>
<p><sent><txt>― Васенце паборонть марто ванды жо туян воевамо...</txt>
<trEng></trEng></sent>
<sent><txt>за веру, ― мерсь цёрась од тейтеренть кутмордамсто ды паламо эцемстэ.</txt>
<trEng></trEng></sent></p>
<p><sent><txt>Женя мендявсь, мерят ёзнэ, ды прок налксезь гайтевстэ шлёпадизе истя тейнемеяк смеиця Сёмань витьстэ чама бокас.</txt>
<trEng></trEng></sent></p>
<p><sent><txt>― Я, простямак, ― мерсь, нолдамстонзо, цёрась, ― простямак монь васенце наступлениянть кисэ: война.</txt>
<trEng></trEng></sent></p>
<p><sent><txt>― Секс оборонаскак тукшнынь истя.</txt>
<trEng></trEng></sent></p>
<p><sent><txt>― Кучангак теть сёрма, отвечат?</txt>
<trEng></trEng></sent></p>
<p><sent><txt>― Мон вечкан ансяк ловномо...</txt>
<trEng></trEng></sent></p>
<p><sent><txt>― За царя, ― таго каявсь алясь од тейтеренть паламо, ды шлёпадевтизе прянзо секе щёканть ланга.</txt>
<trEng></trEng></sent></p>
<p><sent><txt>― Тон инязоронть кис тюрть ансяк ― палсеме сонзэ кис иля старая...</txt>
<trEng></trEng></sent></p>
<p><sent><txt>― За отечество, ― колмоцеде кутмордызе Сёма вечкевиксэнть.</txt>
<trEng></trEng></sent></p>
<p><sent><txt>― Ванды, зярдо лисят уш веленть пес, варштак вирь чиренть ёнов ― неят розовой пацинесэ аволиця.</txt>
<trEng></trEng></sent>
<sent><txt>Содак, што се ломанесь валонзо а полавтни...</txt>
<trEng></trEng></sent></p>
<page>((KutoA1976-0253))</page>
<p><sent><txt>Евгения явизе кедьсэнзэ цеця пусмонть кавтов ды ве пелькссэнть ёртомстонзо, почодызе Сёмань.</txt>
<trEng></trEng></sent>
<sent><txt>Зярдо цёрась панжинзе конявозь сельмензэ, Женя уш сонзэ маласто тусь, прок метьказ, вельть мазый рунгонзо менчезь.</txt>
<trEng></trEng></sent>
<sent><txt>Алясь кочксинзе перьканзо ды ланганзо срадозь аштиця цецятнень ды моткодезевсь эстензэ:</txt>
<trEng></trEng></sent></p>
<p><sent><txt>― Я, цёра, бути кармат истя воёвамо, кода течи вечкевиксэть палсик, а панжат парс...</txt>
<trEng></trEng></sent></p>
<p><sent><txt>Войнав ильтямось ушодовсь алкукс уш омбоце валскестэнть.</txt>
<trEng></trEng></sent>
<sent><txt>Васенце рекрутнэнень а зярдоль аволь ансяк якамс велева ды симемс кудова пурназь ярмак лангс винадо, остатка банясо шлямояк эзть кенере лият, ― истя курок савсь туемс.</txt>
<trEng></trEng></sent>
<sent><txt>Мельгаст молемстэнть аватнененьгак лайшемс ульнесь эряскадоманть пачк стака.</txt>
<trEng></trEng></sent></p>
<p><sent><txt>Лайшеме жо маштыть аволь весе ды вельть кувать мейле веленть келес покшнэк-вишкиненек лецтнесть, кода Вардай Федянь авазо казямо ды эчке вайгельсэ кувакасто нернесь:</txt>
<trEng></trEng></sent></p>
<p><sent><txt>― Бе-едот, Бе-едот а Бе-едо-о-о-от...</txt>
<trEng></trEng></sent></p>
<p><sent><txt>Лемдяй Исай войнав туемстэнзэ, баславамодонзо мейле, кудостонть лиссь потазь ды крыльцянть лангстояк истя валгсь.</txt>
<trEng></trEng></sent>
<sent><txt>Кустембря песэ чекась-покась, мерят, озномо тонавтнемстэ, кедензэ ков эряви токавтнезь, мендявсь, пульзясь, сюконясь масторов ды палызе моданть.</txt>
<trEng></trEng></sent>
<sent><txt>Мекев эзь варшта сон велестэнть лисемс мик вестькак.</txt>
<trEng></trEng></sent>
<sent><txt>Паряк, истя мунзась-манзась ― улезэ тензэ паро ки ды кудовгак шумбрасто-паросто велявтома ― седе ве сонсь ансяк содась.</txt>
<trEng></trEng></sent></p>
<p><sent><txt>Нужань Хома сынсест вальмало шочко мар лангс озадо, седясь гармониясо.</txt>
<trEng></trEng></sent></p>
<p><sent><txt>Пачкодсть Паксяпенть ушов мартонзо призовс туицятне, Хома васодинзе гармониянь мехтнень ды стясь шочконть лангсто, озась меельце улавс, нолдынзе пильгензэ крандазонть удалов ды кармась гармониянть мельга эчке вайгельсэ морамо:</txt>
<trEng></trEng></sent></p>
<p><sent><txt>Ох, тятяша да мамаш,</txt>
<trEng></trEng></sent></p>
<p><sent><txt>Я уж больше сын не ваш:</txt>
<trEng></trEng></sent></p>
<p><sent><txt>Я теперь казенный сын ―</txt>
<trEng></trEng></sent></p>
<p><sent><txt>Под началом под большим.</txt>
<trEng></trEng></sent></p>
<p><sent><txt>Маласо тумо виренть чиресэ аволясь аловой пацинесэ Евгения
Люстрицкая.</txt>
<trEng></trEng></sent>
<sent><txt>Войнав истя сыргицятнень
малав эзь моле сон, бульчом, виздемадо
.</txt>
<trEng></trEng></sent> </p>
<page>((KutoA1976-0254))</page>
<p><sent><txt>Сёма кудосто туёмадонзо икеле симсь винадо.</txt>
<trEng></trEng></sent>
<sent><txt>Икеле зярдояк эзь иреле, ды ней сельмензэ икеле велясь-чарась масторонть лангсо весе, мезе ули.</txt>
<trEng></trEng></sent></p>
<p><sent><txt>Матря нардтнесь икельга паця песэнзэ сельведензэ ды вансь кавто цёранзо мельга улав лувонть сельмензэ икельде ёмамс.</txt>
<trEng></trEng></sent>
<sent><txt>Мейле кавто ёнов нардынзе сельведензэ ды мерсь ававтонстэнь:</txt>
<trEng></trEng></sent></p>
<p><sent><txt>― А стяко, нать, Сёма марто Хома эзть урьваксто.</txt>
<trEng></trEng></sent>
<sent><txt>Паряк, седеест ёжосо икелев уш марясть ― ули война.</txt>
<trEng></trEng></sent></p>
<p><sent><txt>Хомань гармониясь марявомадояк лоткась.</txt>
<trEng></trEng></sent>
<sent><txt>Покш кинть кувалт сорнось пек сэняждыця кошт, конас прок ведьс ваясь Сёмань шолконь панарозо.</txt>
<trEng></trEng></sent></p>
<p><sent><txt>Зярдо пачкодсть ошов, Гурьян икелевгак совась эсест Антипнень.</txt>
<trEng></trEng></sent></p>
<p><sent><txt>― Эх, кода парсте теить, эряскадыть содавтомон, ― радовазь мерсь тона, здоровамстост.</txt>
<trEng></trEng></sent>
<sent><txt>― Ванды туян войнав...</txt>
<trEng></trEng></sent></p>
<p><sent><txt>― Монгак.</txt>
<trEng></trEng></sent></p>
<p><sent><txt>― Истя простямо сыть?</txt>
<trEng></trEng></sent></p>
<p><sent><txt>― Эно.</txt>
<trEng></trEng></sent>
<sent><txt>Тон мекс кудосат уш: эзить яка роботазот или моцеть арась?</txt>
<trEng></trEng></sent></p>
<p><sent><txt>― Шумбран ды забастовка тейсть весе депонь робочейтне.</txt>
<trEng></trEng></sent></p>
<p><sent><txt>― Те ― стачка?</txt>
<trEng></trEng></sent></p>
<p><sent><txt>― Да, ды политической.</txt>
<trEng></trEng></sent>
<sent><txt>А стяко весе жандармериянть, весе полициянть стявтынек пильге лангс.</txt>
<trEng></trEng></sent></p>
<p><sent><txt>― Алятадо, ― хлопадизе Гурьян братонзо лавтов ланга.</txt>
<trEng></trEng></sent>
<sent><txt>Нама уш, кувать а цидярдомс тенк ― шкась аволь истямо.</txt>
<trEng></trEng></sent>
<sent><txt>Вийсэ ды кармавттадызь важодеме.</txt>
<trEng></trEng></sent>
<sent><txt>Велестэ сазь мобилизовазтнень ванды сыргавтсынек тынк марто ве кедь лангс аштеме ды молеме.</txt>
<trEng></trEng></sent></p>
<p><sent><txt>― Мезе жо кундатадо тееме?</txt>
<trEng></trEng></sent></p>
<p><sent><txt>― Те курок неявомо карми.</txt>
<trEng></trEng></sent>
<sent><txt>Начальстванть мельс уш, кемть монень, а тутано.</txt>
<trEng></trEng></sent></p>
<p><sent><txt>― Миньгак, лиякс меремс, весе депонь робочейтне, валске содавтомонк мольтяно.</txt>
<trEng></trEng></sent>
<sent><txt>Те ули минек крестьянонь марто вейс васодема.</txt>
<trEng></trEng></sent></p>
<p><sent><txt>― Лиседе Якстере церькованть маласо базарной площадев...</txt>
<trEng></trEng></sent></p>
<page>((KutoA1976-0255))</page>
<p><sent><txt>― Мезтькак а эряви сыргавтнемс тенк, ― мерсь, каштом икеле озямстонзо Антипень нись, Меронка.</txt>
<trEng></trEng></sent>
<sent><txt>― Сеске жо тынк лангс кармить леднеме.</txt>
<trEng></trEng></sent></p>
<p><sent><txt>― Мекс? ― кевкстизе сень инжесь.</txt>
<trEng></trEng></sent></p>
<p><sent><txt>― Война.</txt>
<trEng></trEng></sent></p>
<p><sent><txt>― Марик, леляй, ― здоровакшномояк эзь кенере мартот, а уш тонавты ды каршо моли.</txt>
<trEng></trEng></sent></p>
<p><sent><txt>― Шумбрат, альне, ― сюконясь пирявкс кенкшенть кургова Меронка.</txt>
<trEng></trEng></sent></p>
<p><sent><txt>― Тон эрзява, минек тевс илик эцне судот ― лепштяви.</txt>
<trEng></trEng></sent></p>
<p><sent><txt>― Сон, альне, минек вечки нерькстнеме прянзо весемеде икелев ды секс яла сатны тензэ берянденть весемеде ламо.</txt>
<trEng></trEng></sent></p>
<p><sent><txt>― Тон ават иля кунсолокшно, леляй...</txt>
<trEng></trEng></sent>
<sent><txt>Давай обедамо.</txt>
<trEng></trEng></sent>
<sent><txt>Копордамо пелем аламошка ули.</txt>
<trEng></trEng></sent></p>
<p><sent><txt>― Монень а эряви.</txt>
<trEng></trEng></sent></p>
<p><sent><txt>― Да, бишь, стувтния, ― тон а симиця.</txt>
<trEng></trEng></sent></p>
<p><sent><txt>― Винадо ― да.</txt>
<trEng></trEng></sent></p>
<p><sent><txt>― Пивадояк?</txt>
<trEng></trEng></sent></p>
<p><sent><txt>― Содазь...</txt>
<trEng></trEng></sent>
<sent><txt>Ловцынеде, бути ули.</txt>
<trEng></trEng></sent></p>
<p><sent><txt>Неть валтнэнь лангс совась или, паряк, кеверсь поровтонть троке ветешка иесэ цёрыне.</txt>
<trEng></trEng></sent>
<sent><txt>Пиже сельме.</txt>
<trEng></trEng></sent>
<sent><txt>« Нать, авакс», ― арсезевсь ланганзо инжесь.</txt>
<trEng></trEng></sent>
<sent><txt>Неизе се Гурьянонь, апак визде венстизе тензэ кедензэ.</txt>
<trEng></trEng></sent></p>
<p><sent><txt>― Здравствуй.</txt>
<trEng></trEng></sent></p>
<p><sent><txt>― Здравствуй.</txt>
<trEng></trEng></sent>
<sent><txt>Кто ты?</txt>
<trEng></trEng></sent></p>
<p><sent><txt>― Валентин Валдаев.</txt>
<trEng></trEng></sent></p>
<p><sent><txt>― Очень рад знакомству.</txt>
<trEng></trEng></sent></p>
<p><sent><txt>― Сам ты кто?</txt>
<trEng></trEng></sent></p>
<p><sent><txt>― Дядя Гуря ― вот кто.</txt>
<trEng></trEng></sent></p>
<p><sent><txt>― Ты, видать, хороший, а Нефедка Табаков плохой.</txt>
<trEng></trEng></sent></p>
<p><sent><txt>― Бывают и такие.</txt>
<trEng></trEng></sent>
<sent><txt>Сколько лет ему?</txt>
<trEng></trEng></sent></p>
<p><sent><txt>― Много.</txt>
<trEng></trEng></sent>
<sent><txt>Сколько и мне.</txt>
<trEng></trEng></sent></p>
<p><sent><txt>― Так чем же он тебе не нравится, любезный Валентин Антипович?</txt>
<trEng></trEng></sent></p>
<p><sent><txt>― Ну, как чем.</txt>
<trEng></trEng></sent>
<sent><txt>Вот сейчас на улице сказал одной хорошей девочке: « Не пой громко, а то тебе по морь-рь-рьде дам: у меня голова болит».</txt>
<trEng></trEng></sent></p>
<p><sent><txt>― Нехорошо сказал.</txt>
<trEng></trEng></sent></p>
<p><sent><txt>― Мы с тобой, дядя Гуря, однодумы.</txt>
<trEng></trEng></sent></p>
<p><sent><txt>― Почему? </txt>
<trEng></trEng></sent></p>
<page>((KutoA1976-0256))</page>
<p><sent><txt>― Одинаково думаем.</txt>
<trEng></trEng></sent>
<sent><txt>А еще есть односумы.</txt>
<trEng></trEng></sent></p>
<p><sent><txt>― Ну, а те-то что за птицы?</txt>
<trEng></trEng></sent></p>
<p><sent><txt>― Люди, дядя Гуря.</txt>
<trEng></trEng></sent>
<sent><txt>Те, которые всегда, всегда дружат.</txt>
<trEng></trEng></sent></p>
<p><sent><txt>― В таком случае мы с тобой будем не только однодумы, но и односумы.</txt>
<trEng></trEng></sent>
<sent><txt>Ты согласен?</txt>
<trEng></trEng></sent></p>
<p><sent><txt>― Ладно.</txt>
<trEng></trEng></sent></p>
<p><sent><txt>― Однодумы с односумами, добро пожаловать к столу, ― мерсь Антипнись, пачалксе стопа марто сынст ваксс лисезь.</txt>
<trEng></trEng></sent></p>
<p><sent><txt>― Мамка, у тебя одна щека вся в саже, ― мерсь цёрынезэ.</txt>
<trEng></trEng></sent></p>
<p><sent><txt>― Которая?</txt>
<trEng></trEng></sent></p>
<p><sent><txt>― Сейчас, когда ты смотришь на меня, не знаю.</txt>
<trEng></trEng></sent>
<sent><txt>Повернись ко мне спиной, тогда скажу...</txt>
<trEng></trEng></sent>
<sent><txt>Ну правая.</txt>
<trEng></trEng></sent></p>
<p><sent><txt>Раказевсть весе.</txt>
<trEng></trEng></sent></p>
<p><sent><txt>― Тон иля симе, Антип: марят, кодамо пси.</txt>
<trEng></trEng></sent>
<sent><txt>Содат, обуцят иредезь берянь.</txt>
<trEng></trEng></sent></p>
<p><sent><txt>― Мерян, иля карно.</txt>
<trEng></trEng></sent>
<sent><txt>Ванды туемс монень эряви тов, косо минек ялганть андыть кивень кашадо.</txt>
<trEng></trEng></sent>
<sent><txt>Ки соды, паряк, а улияк мейле тенек вастовома...</txt>
<trEng></trEng></sent></p>
<p><sent><txt>― Пазось ванстовлидезь уш.</txt>
<trEng></trEng></sent></p>
<p><sent><txt>― Пазось ашти трудицянь кис вадрясто, ды шайтянтнэ пек тензэ мешить...</txt>
<trEng></trEng></sent></p>
<p><sent><txt>― Изнясынзе.</txt>
<trEng></trEng></sent></p>
<p><sent><txt>― Пек уш кувать котьми мартост.</txt>
<trEng></trEng></sent></p>
<p><sent><txt>― Иля лавга.</txt>
<trEng></trEng></sent></p>
<p><sent><txt>― Цёрыненк пингстэ, нама, валсто валс тыненк молемс а лади, ― мерсь инжесь.</txt>
<trEng></trEng></sent></p>
<p><sent><txt>― Минек эйдесь эрзякс а чарькоди.</txt>
<trEng></trEng></sent></p>
<p><sent><txt>― Леляй, мартот кияк кудосто сась?</txt>
<trEng></trEng></sent></p>
<p><sent><txt>― Тетям, авам, Окся.</txt>
<trEng></trEng></sent></p>
<p><sent><txt>― Чокшне садо тенек инжекс.</txt>
<trEng></trEng></sent></p>
<p><sent><txt>― Пасиба.</txt>
<trEng></trEng></sent></p>
<p><sent><txt>― Тынь уш, инескеть, пачкодеде тенек, ― энялдсь Меронкаяк.</txt>
<trEng></trEng></sent> </p>
<p><sent><txt>Омбоце чинь базаронтень уш валске марто, кода мерить, качам алга, састь ошов ансяк миицят.</txt>
<trEng></trEng></sent>
<sent><txt>Эрьва мезень жо рамицятне уездэнть эрьва ёндо промсть Алатырев исяк.</txt>
<trEng></trEng></sent>
<sent><txt>Истямо ярмунка теевсь Якстере церькованть перть пельга, кодамо, паряк, арасель тесэ вестькак.</txt>
<trEng></trEng></sent></p>

<page>((KutoA1976-0257))</page>
<p><sent><txt>Лемдяень Исай икелевгак, ярмаконь апак пандо, сайсь керш кавал алонзо цела калаця ды зепезэнзэ понксонь-панаронь кеверема валёкшка селедка.</txt>
<trEng></trEng></sent>
<sent><txt>Ново-бранецтнэ, озоровиця Завтиринь лангс ванозь, вачо ковсто, мерят, прасть, нельгенизь ды стякодо сайнизь весе товартнэнь ― алкукс кинень мезе понгсь.</txt>
<trEng></trEng></sent>
<sent><txt>Лавкань ды магазинэньгак азортнэ теде мейле сеске жо кармасть микшнемань заведенияст, прок вензэ лангс, пекстнеме.</txt>
<trEng></trEng></sent></p>
<p><sent><txt>Рекрутнэ згилясть вейкесь омбоценть лангсо:</txt>
<trEng></trEng></sent></p>
<p><sent><txt>― Валдай Игай, вельть ламо пандыть арбузонть кис?</txt>
<trEng></trEng></sent></p>
<p><sent><txt>― Кедь куншка марто вете сурт.</txt>
<trEng></trEng></sent></p>
<p><sent><txt>― Оно депонь робочейтне шаштыть минек марто вастомо! ― пижакадсь эчке вайгельсэнзэ Листа.</txt>
<trEng></trEng></sent>
<sent><txt>― Якстере флаг лыйни кедьсэст!</txt>
<trEng></trEng></sent></p>
<p><sent><txt>Лакиця лейке прась народонть юткс робочейтнень лужаня « Варшавянкань»  морыця вельть кувака колоннась, тапардавсь трибунанть перька вейксэнь кирда ды теевсь чатьмонема.</txt>
<trEng></trEng></sent></p>
<p><sent><txt>Сестэ появась трибунанть пряс Антип Валдаев, аволдась картузоонзо ды пшкадсь:</txt>
<trEng></trEng></sent></p>
<p><sent><txt>― Пора, товарищи! Начнем наше собрание, покуда жандармерия с полицией,не догадались разогнать его.</txt>
<trEng></trEng></sent>
<sent><txt>Давайте соблюдать полнейшее спокойствие и тишину, конешна.</txt>
<trEng></trEng></sent>
<sent><txt>Первым с нами побеседует один почтенный господин.</txt>
<trEng></trEng></sent>
<sent><txt>Забыл его фамилию, да он и сам представится.</txt>
<trEng></trEng></sent></p>
<p><sent><txt>Антипень удалдо появась котелоксо франт.</txt>
<trEng></trEng></sent>
<sent><txt>Арась трибунанть крайс,.каизе пряс путоманзо, понгавтызе тростензэ пес, витинзе фабрасо ваднезь ды пек мазыстэ мендявозь усанзо, нолдьгнзе коморонь пачк цёцяня раужо сакалнэнзэ ды мерсь:</txt>
<trEng></trEng></sent></p>
<p><sent><txt>― Товарищи!</txt>
<trEng></trEng></sent></p>
<p><sent><txt>― Тамбовский волк тебе товарищ!</txt>
<trEng></trEng></sent></p>
<p><sent><txt>― Сволочь!</txt>
<trEng></trEng></sent></p>
<p><sent><txt>― Вон!</txt>
<trEng></trEng></sent></p>
<p><sent><txt>― Долой!</txt>
<trEng></trEng></sent></p>
<p><sent><txt>Марявсть вешкемат, верьга вайгельсэ кройсемат.</txt>
<trEng></trEng></sent>
<sent><txt>Якшамкань Листа? омбоцеде пижакадсь:</txt>
<trEng></trEng></sent></p>
<p><sent><txt>― Эй, вы! Тише!</txt>
<trEng></trEng></sent></p>
<p><sent><txt>― Сам ты Тиша!</txt>
<trEng></trEng></sent></p>
<p><sent><txt>― Не хотим таких оратылев проклятых!</txt>
<trEng></trEng></sent></p>
<page>((KutoA1976-0257))</page>
<p><sent><txt>― Убирайся, барин!</txt>
<trEng></trEng></sent></p>
<p><sent><txt>― Слушайся, пока не поздно! </txt>
<trEng></trEng></sent></p>
<p><sent><txt>― Трепетицию получишь!</txt>
<trEng></trEng></sent></p>
<p><sent><txt>― Якыф! Якыф!― пижакадсь татар маласонзо рузонтень.― Бит яву собащья мурда камен прусит...</txt>
<trEng></trEng></sent></p>
<p><sent><txt>― Промахнешься ненароком, да в другого попадешь, Исхак.</txt>
<trEng></trEng></sent>
<sent><txt>Чай, вишь ― кругом честной народ.</txt>
<trEng></trEng></sent></p>
<p><sent><txt>― Эй, брось упрямиться! Слезай!</txt>
<trEng></trEng></sent></p>
<p><sent><txt>― Да не кричи там, Парамон Лукич Вахатов!― пижакадсь чатьмонемань учицясь.― Неужели не узнал меня по голосу?!</txt>
<trEng></trEng></sent></p>
<p><sent><txt>― Так это ты, Гурьян, кореш мой вырядился фон бароном?! Говори! Ты ― наш!</txt>
<trEng></trEng></sent></p>
<p><sent><txt>― Товарищи! ― таго кармась кортамо франтось ракамодо мейле.</txt>
<trEng></trEng></sent></p>
<p><sent><txt>― Война, которую нам объявили так внезапно, не нужна ни вам, рабочие, ни вам, крестьяне.</txt>
<trEng></trEng></sent>
<sent><txt>Надобна она капиталистам и помещикам, нужна царю и всем его министрам, тем же богатеям.</txt>
<trEng></trEng></sent>
<sent><txt>К ней они готовились уже давно, но втайне.</txt>
<trEng></trEng></sent>
<sent><txt>Вам эта война принесет одни лишения да страдания.</txt>
<trEng></trEng></sent>
<sent><txt>По Волге и Суре потекут невинные слезы ваших матерей, жен и детей, вдов и сирот, а деньги посыпятся в карманы ваших угнетателей.</txt>
<trEng></trEng></sent>
<sent><txt>Вас приведут на поле боя, поставят лицом к лицу с такими же иностранными рабочими и крестьянами и скажут: « Вот ваш неприятель, вот ваш враг».</txt>
<trEng></trEng></sent>
<sent><txt>А на других языках скажут это же про вас.</txt>
<trEng></trEng></sent>
<sent><txt>А вы ― родные братья по труду, друзья по духу, добрые приятели по горю и нужде.</txt>
<trEng></trEng></sent>
<sent><txt>Не можем же мы с вами согласиться с таким несостоятельным доводом: « Не из нашей деревни, так значит дурак».</txt>
<trEng></trEng></sent>
<sent><txt>Вот почему эта война будет называться братоубийственной.</txt>
<trEng></trEng></sent>
<sent><txt>Она уже идет, и как бы вы не бунтовали, вас погонят на кровавую ниву.</txt>
<trEng></trEng></sent>
<sent><txt>Наша с вами задача ― превратить империалистическую, грабительскую войну в войну гражданскую: за передачу фабрик и заводов рабочим, а земли крестьянам, иначе говоря, повернуть штыки на капиталистов и помещиков.</txt>
<trEng></trEng></sent>
<sent><txt>Пролетарии всех стран, соединяйтесь! Не победы вам желаю в этой войне, а поражения царизма!</txt>
<trEng></trEng></sent></p>
<p><sent><txt>― Правильно! ― ранкстась Листар.</txt>
<trEng></trEng></sent>
<sent><txt>― Ура-а-а!</txt>
<trEng></trEng></sent></p>
<p><sent><txt>― Прости ты нас, товарищ: покричали на тебя!</txt>
<trEng></trEng></sent></p>
<p><sent><txt>― Полиция! ― ранкстась вейкесь удалдо.</txt>
<trEng></trEng></sent>
<sent><txt>― Сам исправник впереди!</txt>
<trEng></trEng></sent></p>
<page>((KutoA1976-0259))</page>
<p><sent><txt>― Жандармы!</txt>
<trEng></trEng></sent></p>
<p><sent><txt>― Панику не создавать! ― кармавтсь Антип.―Идите на три стороны громить купеческие лавки, магазины.</txt>
<trEng></trEng></sent>
<sent><txt>Всех блюстителей порядка отвлечёте за собой да и филеров тоже.</txt>
<trEng></trEng></sent>
<sent><txt>Тон, леляй, монстеменьгак парсте содат, мезе теемс, ансяк лангс оршамкат полавтыть нейке жо: мельгат ваныцятне ламольть,― поладсь цёрась речень ёвтыцянтень.―Ялган озямот шкас кекштядызь.</txt>
<trEng></trEng></sent>
<sent><txt>Валк ― улят ансяк сынст ютксо.</txt>
<trEng></trEng></sent>
<sent><txt>Шканть иля печтне.</txt>
<trEng></trEng></sent>
<sent><txt>Чокшне кортатано.</txt>
<trEng></trEng></sent>
<sent><txt>Пачкодть монень...</txt>
<trEng></trEng></sent></p>
<p><sent><txt>Гурьян, ансяк учовсь тензэ чопотемась, мельспаросо чийнесь Антиттнень, ансяк вельть курок савтовсь тензэ нусмакадомс.</txt>
<trEng></trEng></sent>
<sent><txt>Кудосонть ульнесь Валик ськамонзо.</txt>
<trEng></trEng></sent>
<sent><txt>Сонзэ пиже панаронть кавто зептнень инжесь эцинзе лав-касто исяк рамазь мелень пештеде ды кевкстизе:</txt>
<trEng></trEng></sent></p>
<p><sent><txt>― Где твои батяня и маманя? </txt>
<trEng></trEng></sent></p>
<p><sent><txt>― Папка, в ногу раненый, попал в больницу.</txt>
<trEng></trEng></sent>
<sent><txt>Мамка навестить его пошла.</txt>
<trEng></trEng></sent></p>
<p><sent><txt>Те тамашанть марязь, Гурьян озавсь кенкш вакссо покш сундуконть лангс истя талакадозь, натой а содыль, мезть тензэ тейнемс ды, апак арсе, кармась пештеде чулгонеме, лукштнэнь жо кияксонть келес певердеме.</txt>
<trEng></trEng></sent>
<sent><txt>Цёрынесь комась ды кармась кочксемест коморозонзо.</txt>
<trEng></trEng></sent></p>
<p><sent><txt>― Нашел чего-нибудь ты.</txt>
<trEng></trEng></sent>
<sent><txt>Валик, или потерял?</txt>
<trEng></trEng></sent></p>
<p><sent><txt>― Скорлупки собираю.</txt>
<trEng></trEng></sent></p>
<p><sent><txt>― Для чего?</txt>
<trEng></trEng></sent></p>
<p><sent><txt>― Чтоб не валялись на полу, а то маманя, как придет, ругаться будет, скажет: « Ты, негодник, насорил».</txt>
<trEng></trEng></sent></p>
<p><sent><txt>― А ты ответь ей: « Дядя Гуря виноват».</txt>
<trEng></trEng></sent></p>
<p><sent><txt>― Хи-хи! Тебе за это ничего не будет.</txt>
<trEng></trEng></sent></p>
<p><sent><txt>― Почему?</txt>
<trEng></trEng></sent></p>
<p><sent><txt>― Большой ты потому что.</txt>
<trEng></trEng></sent></p>
<p><sent><txt>― А тебе?</txt>
<trEng></trEng></sent></p>
<p><sent><txt>― Меня поставят в угол А лотом заставят и прощения просить.</txt>
<trEng></trEng></sent></p>
<p><sent><txt>Мейле эрьва чистэ кармасть Нал велень эрицятне ильтямо войнав цёратнень.</txt>
<trEng></trEng></sent>
<sent><txt>Розень нуеманть перть, пултонь усксеманть лангаяк нарасть солдатокс.</txt>
<trEng></trEng></sent>
<sent><txt>А зярдоль мельгаст ломанькс мелявтомс: цёрань тевтнеяк прасть авань лавтов лангс.</txt>
<trEng></trEng></sent>
<page>((KutoA1976-0260))</page>
<sent><txt>Кудотнень эйс кадовсть ансяк сыреть ды одт.</txt>
<trEng></trEng></sent></p>
<p><sent><txt>Зярс-мейс Алатырьсэ тонавтсть солдатнэнь, сынст содавтнеме ды тенет ярсамопелень кантнеме яксесть тетяст-аваст ды седе ткжш эйкакшост.</txt>
<trEng></trEng></sent>
<sent><txt>Нист-седе чуросто: вельть аютколь.</txt>
<trEng></trEng></sent></p>
<p><sent><txt>Сёксь ёнов уш истят «удот, конатнестэ эзь туекшне войяав хоть вейке цёра, кадовкшность пек аламо.</txt>
<trEng></trEng></sent>
<sent><txt>Седе покш семиятнестэ саезельть кавто яли колмо.</txt>
<trEng></trEng></sent>
<sent><txt>Нужань ильтевсть: Хома, Витя ды кевейксэе иесэ Сёма.</txt>
<trEng></trEng></sent>
<sent><txt>Вармалонь жо ― кевейкее.</txt>
<trEng></trEng></sent></p>
<p><sent><txt>Нужань Марфа бабаненьтак появась ламо тев: эрявсь таго тензэ таргамс ноготонзо ды сеске жо кармамс эйоэст кайсеме.</txt>
<trEng></trEng></sent>
<sent><txt>Зня.ро сон оймавтсь кавтолдыця, чулксетиця ды чинек-венек ризныця седейть.</txt>
<trEng></trEng></sent>
<sent><txt>Пасибатне прязонзо прасть, прок сёксень ожо лопат кельме мастор лангс, ансяк мезень лезэсь лельдест оймезэнзэ.</txt>
<trEng></trEng></sent>
<sent><txt>А стяко, нать, Марфа баба чокшне шозда, мадемадонзо н,келе, кувать яла панжтнесь лотмонзо, пазавань угол.онть «ар-шо пульзязь.</txt>
<trEng></trEng></sent>
<sent><txt>Буто берянь он ёатнесь пазонтень:</txt>
<trEng></trEng></sent></p>
<p><sent><txt>― Эрьва чистэ кенгелян.</txt>
<trEng></trEng></sent>
<sent><txt>Апак манче седеем а кирди, вере паз.</txt>
<trEng></trEng></sent>
<sent><txt>А секс ли тон омбоце войнанть самс поладык монь эрямом? Хосподи, судямак мейле тонсь.</txt>
<trEng></trEng></sent>
<sent><txt>Пелян мартот вастомадо, зярдо пачкодян мастор ало тона чис.</txt>
<trEng></trEng></sent>
<sent><txt>А содан, мезть монень мерят, кода кармат проклянямон, ансяк пока тесан, лиякс монень а савтови тейнемс.</txt>
<trEng></trEng></sent>
<sent><txt>Кода а витнемс пек сэредиця седейть? Кода потмора ды пиземиця чамас а мурдавтнемс мизолкст? Кода а манчемс сень, кона тензэ грозиця правданть эйстэ кундазь нумолокс орголи ды пели? Паряк, истя тонеть мешан.</txt>
<trEng></trEng></sent>
<sent><txt>Войнань ушолицясь-прялицясь, мезть иляст корта превей ломантне, нама, тон.</txt>
<trEng></trEng></sent>
<sent><txt>Бути теян а сень, мезе тонеть пельдень эряви, кучт оймень мельга, зярдо паксяв или вирев молян, виев маней пурьгине.</txt>
<trEng></trEng></sent>
<sent><txt>Зэрневтемак весть ― оймавтомак, саемак монь эстеть ды сеске жо максомак страшной судс.</txt>
<trEng></trEng></sent>
<sent><txt>Ансяк иля леде монь лангс кудосо или жо тинге пиресэ.</txt>
<trEng></trEng></sent>
<sent><txt>Пек энялдан уш ― иляк розоря пайстомо Платонь.</txt>
<trEng></trEng></sent>
<sent><txt>Орожиямонть кисэ сон монь весемеде салава мурни...</txt>
<trEng></trEng></sent>
<sent><txt>Ды ялатеке страшной судсонтькак, сельместэ-сельмс лангозот ваномсто, кевксттян: мезекс кучнят вольной свет лангс войнат? Мезекс муцят, мезекс маштнят ломанть покшткак-вишкинетькак, пежетевтькак, ванькс ойметькак? Чистэ тонеть истя кортан.</txt>
<trEng></trEng></sent>
<page>((KutoA1976-0261))</page>
<sent><txt>Марямак, инескеть.</txt>
<trEng></trEng></sent>
<sent><txt>Парсте содан ― аволь ютко тонеть: зняро ломанть, зняроксть мондень ламо теветь.</txt>
<trEng></trEng></sent>
<sent><txt>А ней ванат моли пек покш война.</txt>
<trEng></trEng></sent>
<sent><txt>Ламо тонеть аволь монь ладсо виздемстэ тошкицят-верьга вайгельсэ нижницяткак.</txt>
<trEng></trEng></sent>
<sent><txt>Ды ялатеке кодаяк, тев ютксто хоть, варштак монь ёновгак.</txt>
<trEng></trEng></sent>
<sent><txt>Тон, весемень неиця, редямак моньгак; тон, весемень мариця, марямак моньгак...</txt>
<trEng></trEng></sent></p>

<p><sent><txt>Нал велень почтальонкс роботы Чувырькань Ягра.</txt>
<trEng></trEng></sent>
<sent><txt>Сёрмат кантни низэ, Калерия.</txt>
<trEng></trEng></sent>
<sent><txt>Авась нейгак мазый.</txt>
<trEng></trEng></sent>
<sent><txt>Келезэяк валаня ды чевте.</txt>
<trEng></trEng></sent>
<sent><txt>Валонзояк ламо.</txt>
<trEng></trEng></sent>
<sent><txt>Васня радовакшность, зярдо веленть кувалт ютамстонзо токиль, максыль сёрма ды натой ловнылизеяк, мейле, сёксь ёнов уш, конат-конат кармасть сонзэ совамодонть пелемеяк.</txt>
<trEng></trEng></sent>
<sent><txt>Эци киньгак кудос, теке вельть потмора чама розбойница: туи-кады сельведть, лиякс меремс, канды пек раужо куля.</txt>
<trEng></trEng></sent></p>
<p><sent><txt>Войнас чавовомадо оёрмань получицяткак яксить Нужань Марфа бабанень.</txt>
<trEng></trEng></sent>
<sent><txt>Истятнэненьгак ворожеясь муи важдамонь ды аштемс таркань ёмавтыця седееньгак оймавтомань лембе ды паро валт:</txt>
<trEng></trEng></sent></p>
<p><sent><txt>― Иля кеме, левкскем.</txt>
<trEng></trEng></sent>
<sent><txt>Ютась войнастонтькак получакшнось истямо жо куля марто оёрма пайстомо Барякань Уля.</txt>
<trEng></trEng></sent>
<sent><txt>Ды мезе лиссь мейле ― седе, паряк, тонськак марсить: Елеськазо велявтсь кудов.</txt>
<trEng></trEng></sent></p>
<p><sent><txt>― Истя мерят?― кевкстьсы рискстэнть мендявозесь.</txt>
<trEng></trEng></sent></p>
<p><sent><txt>― А кода жо лиякс? Вана зярдо кулозь неицязо тонеть ёвтни, ну, сестэ кемть, ансяк таго ванок ― а манчи ли...</txt>
<trEng></trEng></sent></p>
<p><sent><txt>Калериянь Марфа баба кевкстизе весть:</txt>
<trEng></trEng></sent></p>
<p><sent><txt>― Мезекс кантлят, левкскем, ломантненень войнас чавовомадо сёрматкак?</txt>
<trEng></trEng></sent></p>
<p><sent><txt>― А ков эно тейнемс?</txt>
<trEng></trEng></sent></p>
<p><sent><txt>― Калмак эйсэст эсенк или минек латалов.</txt>
<trEng></trEng></sent>
<sent><txt>Монь ули ташто паргом.</txt>
<trEng></trEng></sent>
<sent><txt>Эйсэнзэ вете-кото иест топодемс уцесть минек кавтаськетне.</txt>
<trEng></trEng></sent>
<sent><txt>Максса.</txt>
<trEng></trEng></sent>
<sent><txt>Маштови теть.</txt>
<trEng></trEng></sent></p>
<p><sent><txt>― Истя тейнеманть кис лекстатадызь острогс.</txt>
<trEng></trEng></sent></p>
<p><sent><txt>― Кинь? Монь? Умок учан: оймавлинь бу...</txt>
<trEng></trEng></sent></p>
<p><sent><txt>― Сёрмань кантницясь мон, Марфа бабай.</txt>
<trEng></trEng></sent></p>
<p><sent><txt>― Зыян ламо кантнят.</txt>
<trEng></trEng></sent>
<sent><txt>Кода бу те паро таркинестэнть каявтомс тонь?</txt>
<trEng></trEng></sent></p>
<p><sent><txt>― Закон ашти монь кис.</txt>
<trEng></trEng></sent></p>
<page>((KutoA1976-0262))</page>
<p><sent><txt>― Конязот лисезэ.</txt>
<trEng></trEng></sent></p>
<p><sent><txt>― Война: мезе кармавтыть, сень и тейть, ― Марфа бабань вакссто туемстэнзэ прядызе те пелькстамонть пешксе сумканзо чамдомо капшиця Калерия.</txt>
<trEng></trEng></sent></p></chap>
<chap><chapNo>7</chapNo>
<p><sent><txt>Се чистэнть ушодовсь човалянь кондямо пиземе.</txt>
<trEng></trEng></sent>
<sent><txt>Мольсь мик недляшка, буто сувтемень пачк.</txt>
<trEng></trEng></sent>
<sent><txt>Лотксеськак, ансяк аволь кувать.</txt>
<trEng></trEng></sent>
<sent><txt>Менелесь, мерят, аламос стувтылизе тевензэ ды таго фатиль эйзэнзэ.</txt>
<trEng></trEng></sent></p>
<p><sent><txt>Вана истямо чистэ совась кемгавксовошка иесэ кувакижа чачо ды вельть мазый од тейтерь.</txt>
<trEng></trEng></sent>
<sent><txt>Раужо кудрянзо новольсть кавто пельга.</txt>
<trEng></trEng></sent>
<sent><txt>Лангс оршамозо нурькине, прок пиджакке.</txt>
<trEng></trEng></sent>
<sent><txt>Вить кедьсэнзэ саквояж ды зонт.</txt>
<trEng></trEng></sent></p>
<p><sent><txt>Кудосонть аштицякс ульнесть Анто, Андё ды Якшамкань Михал, Антонь ялгазо ды кирдажозо.</txt>
<trEng></trEng></sent>
<sent><txt>Иест эрьванть кемзисемге, Андёнь ансяк кеветее.</txt>
<trEng></trEng></sent>
<sent><txt>Колмонест кургонь автезь вансть мазыйканть лангс.</txt>
<trEng></trEng></sent>
<sent><txt>Анто кодыль вакссонзо куцяс вачказь илеень плетюшка ды се тевенть, неяви, талакадомстонзо стувтызе.</txt>
<trEng></trEng></sent></p>
<p><sent><txt>― Здравствуйте! ― мерсь тенст од тейтересь пек мазый вайгельсэ.</txt>
<trEng></trEng></sent></p>
<p><sent><txt>― Поди-ка,― отвечась Михал.</txt>
<trEng></trEng></sent></p>
<p><sent><txt>Нужань браттнэ жо, нать, виздемадост мольсть кашт, ансяк истя майсемс эйкакштненень кувать эзь саво.</txt>
<trEng></trEng></sent>
<sent><txt>Прок сынст идеме совась кудов Марфа баба ды сюконясь кенкшест вакссо кедензэ ёзыця тейтерентень.</txt>
<trEng></trEng></sent>
<sent><txt>Сонгак арсесь: « Меремс пурныця те ― ваньксстэ оршазь.</txt>
<trEng></trEng></sent>
<sent><txt>Бульчом, ворожеявтыця».</txt>
<trEng></trEng></sent>
<sent><txt>Ды мерсь тензэ:</txt>
<trEng></trEng></sent></p>
<p><sent><txt>― Ютак, кавто сельме валдом, икелев ды озак эземс.</txt>
<trEng></trEng></sent>
<sent><txt>Кода леметь?</txt>
<trEng></trEng></sent></p>
<p><sent><txt>― Веронка, пани.</txt>
<trEng></trEng></sent></p>
<p><sent><txt>― Ну, кияк а пани тонь.</txt>
<trEng></trEng></sent></p>
<p><sent><txt>― Мон беженкан.</txt>
<trEng></trEng></sent></p>
<p><sent><txt>― Васолдо?</txt>
<trEng></trEng></sent></p>
<p><sent><txt>― Польшасто.</txt>
<trEng></trEng></sent>
<sent><txt>Колмоце чи, витькстамс, якан Нал велеванть, вешнян эстень эрямс тарка ды кодаяк а муян.</txt>
<trEng></trEng></sent>
<sent><txt>Инескеть, а примасамизь ли кудозонк тынь?</txt>
<trEng></trEng></sent></p>
<p><sent><txt>― Васня кайсек, озак минек марто обедамо, а уш мейле кортатано.</txt>
<trEng></trEng></sent>
<sent><txt>Пиземесь хоть моли, ды минек лангс ялатеке а валы сон.</txt>
<trEng></trEng></sent></p>
<p><sent><txt>Марфа баба кандсь вакан ям.</txt>
<trEng></trEng></sent>
<sent><txt>Од тейтересь сайсь пенч остаткакс, учинзе, зярдо цёрынетне кармить коршамо, ды сонгак кармась ярсамо.</txt>
<trEng></trEng></sent>
<page>((KutoA1976-0263))</page>
<sent><txt>Хоть стараясь пекень вачоманть а невтеме, те кодаяк тензэ эзь удала.</txt>
<trEng></trEng></sent>
<sent><txt>Ды секс Анто, кона икеле пельсь, од тейтересь карми нулгодеме мартост ве вакансто коршамо, натой мизолгадсь мельспародонзо.</txt>
<trEng></trEng></sent></p>
<p><sent><txt>Столенть пурнамодо мейле Марфа баба озась од тейтеренть каршо табуретка лангс ды мерсь:</txt>
<trEng></trEng></sent></p>
<p><sent><txt>― А ней вана ёвтнек эно, кода оргодиде войнадонть.</txt>
<trEng></trEng></sent></p>
<p><sent><txt>― Матка бозка, мезть монень од тейтерькс прясо савсь неемс-марямс.</txt>
<trEng></trEng></sent>
<sent><txt>Ох, Иезус Христос, кода стака теде евтнемс.</txt>
<trEng></trEng></sent>
<sent><txt>Эринек минь, меремс, пасиба пазонтень, аволь беряньстэ.</txt>
<trEng></trEng></sent>
<sent><txt>Минек велесь покш.</txt>
<trEng></trEng></sent>
<sent><txt>Лемезэ Билгорай.</txt>
<trEng></trEng></sent>
<sent><txt>Войнась пачкодсь тенек истя курок, што минь эзинек пурнаво-сэрняво туемадо икеле ды саинек мартонок ансяк мезе кедь малас пангсь.</txt>
<trEng></trEng></sent>
<sent><txt>Капшинек пек, ансяк велестэнть лисинек уш весемеде мейле.</txt>
<trEng></trEng></sent>
<sent><txt>Паксясь Рава Русской ёнов молицядо пешкедсь ды велявтсь лакиця морякс.</txt>
<trEng></trEng></sent>
<sent><txt>Скалт, реветь, сеят парасть, тувот рокность-цирнесть.</txt>
<trEng></trEng></sent>
<sent><txt>Ломанть пижнесть, кройсесть, ниреждсть, лайшесть, авардсть.</txt>
<trEng></trEng></sent>
<sent><txt>Неть весе вейс промозь ды валовозь вайгельтне эрьванть кавто пилетнес эзть кельге.</txt>
<trEng></trEng></sent>
<sent><txt>Истя вадь лажномо ды жорномо тукшны пешксе лисьма велькска.</txt>
<trEng></trEng></sent>
<sent><txt>Пек эзь вечкеве шумось, лаштось, дрок пуворясь эрьванть, маштнесь ёнонзо ды ёмавтнесь молема тарканзо.</txt>
<trEng></trEng></sent>
<sent><txt>Монь вана те пешксе саквояжось понксь маласон эскелиця кавто ломань юткс, кармась кедень усксеме ды лоткинь менстемензэ.</txt>
<trEng></trEng></sent>
<sent><txt>Се шкане тусть икелев ды сельмстэнь ёмасть тетям-авам, комсь иесэ братом ды вейксэ иесэ сазором, ранган тенст ― а марить, кедь венстян ― а саты.</txt>
<trEng></trEng></sent>
<sent><txt>Ды неевтест ульнесь теке.</txt>
<trEng></trEng></sent>
<sent><txt>Явсть эйстэнь.</txt>
<trEng></trEng></sent>
<sent><txt>Ванса-тейса, кадовинь овсе ськамон.</txt>
<trEng></trEng></sent>
<sent><txt>Вельть ламо перькан ломанть, ансяк арась малавиксэм.</txt>
<trEng></trEng></sent>
<sent><txt>Эрьвась арси ванстомс эсь прянзо.</txt>
<trEng></trEng></sent>
<sent><txt>Друк весе те покштояк покш стаданть вельксс появасть вете самолётт.</txt>
<trEng></trEng></sent>
<sent><txt>Лакштордомаст, урномаст, мерят, утюжизь весе лия вайгельтнень.</txt>
<trEng></trEng></sent>
<sent><txt>Буто уш кияк эзь ульнеяк паксясонть, ансяк вете нармунть ливтнить сонзэ велькска.</txt>
<trEng></trEng></sent>
<sent><txt>Друк эйстэст кармасть певереме бомбат.</txt>
<trEng></trEng></sent>
<sent><txt>Кона пры масторов ― модась кепети алдонзо, покольсэ човоряви качамонть марто.</txt>
<trEng></trEng></sent>
<sent><txt>Бомбатне кармасть прамо народонть лангс.</txt>
<trEng></trEng></sent>
<sent><txt>Аштек, арсян, остатка раз варштан веленек ёнов ды кадык простить мартонзо ваныця сельмень.</txt>
<trEng></trEng></sent>
<sent><txt>Истя теинь ды мезе жо неинь.</txt>
<trEng></trEng></sent>
<sent><txt>Минек пайстомо Билгораенть вакссо калмо лангонть велькссэ пек потмора коштсонть ашолгали кинь-бути скелет.</txt>
<trEng></trEng></sent>
<page>((KutoA1976-0264))</page>
<sent><txt>Нать, виев бомбадо кандолазнэк тозонь ливтясь.</txt>
<trEng></trEng></sent>
<sent><txt>Монень марявсь, кода вейс-вейс калцаевсть весе те тревоганть эйстэ тандадомадонть пеензэ.</txt>
<trEng></trEng></sent>
<sent><txt>Матка бозка, натой кулозетненьгак тревожинзе войнась.</txt>
<trEng></trEng></sent></p>
<p><sent><txt>Ламо ломанть, ламо скотинаткак муизь се паксястонть куломаст.</txt>
<trEng></trEng></sent>
<sent><txt>Эрьва мезть мейле тей самс неинь, ансяк истямо страшной тев мартон арасель.</txt>
<trEng></trEng></sent></p>
<p><sent><txt>Марфа баба чекась-покась ды вадяшкавтызе те од тейтеренть лавтовоязо.</txt>
<trEng></trEng></sent></p>
<p><sent><txt>― Тетят-ават эзить васто мейле?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Паряк, се шкане бомба прась сынст лангс.</txt>
<trEng></trEng></sent></p>
<p><sent><txt>― Истя иля арсе, Веранка.</txt>
<trEng></trEng></sent>
<sent><txt>Те тевесь пазонь.</txt>
<trEng></trEng></sent>
<sent><txt>Бути а мери сон, ве чернеяк а пры прястот.</txt>
<trEng></trEng></sent></p>
<p><sent><txt>― Мери ли сон монень эрямодо тынк кедьсэ?</txt>
<trEng></trEng></sent></p>
<p><sent><txt>― Кадык истят превть максы Плато леляте.</txt>
<trEng></trEng></sent></p>
<p><sent><txt>― Ки се?</txt>
<trEng></trEng></sent></p>
<p><sent><txt>― Те кудонть азорось.</txt>
<trEng></trEng></sent></p>
<p><sent><txt>― Косо сон?</txt>
<trEng></trEng></sent></p>
<p><sent><txt>― Роботы перевозсо.</txt>
<trEng></trEng></sent></p>
<p><sent><txt>― Зярдо сы?</txt>
<trEng></trEng></sent></p>
<p><sent><txt>― Чокшне.</txt>
<trEng></trEng></sent></p>
<p><sent><txt>― Каяк уш тензэ кисэнь вал.</txt>
<trEng></trEng></sent></p>
<p><sent><txt>― Ды сон минек чевте седей алясь.</txt>
<trEng></trEng></sent></p>
<p><sent><txt>― Тука, Марфа бабай, мезеньгак тев монень.</txt>
<trEng></trEng></sent></p>
<p><sent><txt>― Местнеме тон маштат?</txt>
<trEng></trEng></sent></p>
<p><sent><txt>― Кардазонь тевс тонадынь уш умок, цюлкат-варьгат, перчаткат, кружалат кодан, викшнемеяк маштан.</txt>
<trEng></trEng></sent></p>
<p><sent><txt>― Адя мартон банянь уштомо.</txt>
<trEng></trEng></sent>
<sent><txt>Течи чись субута.</txt>
<trEng></trEng></sent>
<sent><txt>Монь урьвам ули, Матря, ды сон исяк тусь пек сэредиця родной а.ванзо мельга чи-кавто якамо.</txt>
<trEng></trEng></sent></p>
<p><sent><txt>Марфа баба ды Веранка сайсть мартост мезть эрявить ды тусть.</txt>
<trEng></trEng></sent>
<sent><txt>Анто марто Михал кармасть кортамо вайгельсэ.</txt>
<trEng></trEng></sent></p>
<p><sent><txt>― Бути тетят согласи те мазыйкиненть примамо, тон урьвакстат сонзэ лангс?</txt>
<trEng></trEng></sent></p>
<p><sent><txt>― Тон, Миша, пек псистэ панят.</txt>
<trEng></trEng></sent></p>
<p><sent><txt>― Аволь.</txt>
<trEng></trEng></sent></p>
<p><sent><txt>― Васня мелезэнзэ туемс эряви.</txt>
<trEng></trEng></sent></p>
<p><sent><txt>― Монсь кевкстьса, бути таго сови монь пингстэ.</txt>
<trEng></trEng></sent></p>
<p><sent><txt>― Тон а тевезэть иля эцне, Михал.</txt>
<trEng></trEng></sent></p>
<p><sent><txt>Апак учо совась Веронка.</txt>
<trEng></trEng></sent></p>
<page>((KutoA1976-0265))</page>
<p><sent><txt>― Анто, мацт лангонь ключ эряви теть муемс Марфа бабанень.</txt>
<trEng></trEng></sent>
<sent><txt>Баня тенсть тосто саемс.</txt>
<trEng></trEng></sent></p>
<p><sent><txt>― Веронка, ― пшкадсь тензэ Михал, ― эрязь-аштезь лисят Антонь экшс никс?</txt>
<trEng></trEng></sent></p>
<p><sent><txt>― Те, штобу сон улевель монь ломанькс или кода тесэ мерить мирдекс?</txt>
<trEng></trEng></sent></p>
<p><sent><txt>― Ну да.</txt>
<trEng></trEng></sent></p>
<p><sent><txt>― Кодамо сон ломань зярс-мейсь: церыне.</txt>
<trEng></trEng></sent></p>
<p><sent><txt>― Зняро иесэ цёра ловат ломанькс?</txt>
<trEng></trEng></sent></p>
<p><sent><txt>― Ну колоньгемень-ниленьгемень иесэ...</txt>
<trEng></trEng></sent>
<sent><txt>Ключось муевсь, Анто? Марфа бабам учи тосо.</txt>
<trEng></trEng></sent></p>
<p><sent><txt>Цёркась ключонть венстизе каштыкельде, прянзо апак невте, ды Веронка таго тусь.</txt>
<trEng></trEng></sent></p>
<p><sent><txt>― Тон мекс истя пачтимек монь виськсэс?!― каявсь Анто ялганзо лангс.</txt>
<trEng></trEng></sent>
<sent><txt>Азё тестэ сельмень икельде седе курокке, а то кайсян вана тонеть а тевезэть эцнемат кис, лаужадо кувака кель!</txt>
<trEng></trEng></sent></p>
<p><sent><txt>― Ды туянтак алкукс ― а тандадан.</txt>
<trEng></trEng></sent>
<sent><txt>Иля покшкавтне пек ― содатадызь, олгонь жених.</txt>
<trEng></trEng></sent>
<sent><txt>Урьвакстат те кукланть лангс, прязот пизэ теи...</txt>
<trEng></trEng></sent></p>
<p><sent><txt>― Сеяк тевесь а тонь.</txt>
<trEng></trEng></sent>
<sent><txt>Оргодть!</txt>
<trEng></trEng></sent></p>
<p><sent><txt> ...</txt>
<trEng></trEng></sent>
<sent><txt>Плато сась перевозстонть понгсонзо-панаронзо полавтомо.</txt>
<trEng></trEng></sent>
<sent><txt>Банядо мейле мелезэ пароль.</txt>
<trEng></trEng></sent>
<sent><txt>Марфа баба истя шнызе тензэ Веронкань бойкаксчинть, што сеске жо кадовтызе те беженканть кедьсэст эрямо.</txt>
<trEng></trEng></sent></p>
<p><sent><txt>― Тон, авай, ансяк ёвтак тензэ: монень илязо мере «пан».</txt>
<trEng></trEng></sent></p>
<p><sent><txt>― А се, цёрам, берянь валось?</txt>
<trEng></trEng></sent></p>
<p><sent><txt>― Полякокс те «бояр».</txt>
<trEng></trEng></sent>
<sent><txt>Леляй мерезэ ды Матряненьгак патяй ― аволь эсензэ койсэ «пани».</txt>
<trEng></trEng></sent></p>
<p><sent><txt>― Те таго мезе?</txt>
<trEng></trEng></sent></p>
<p><sent><txt>― Боярава.</txt>
<trEng></trEng></sent></p>
<p><sent><txt>― Боярт-боярават муевсть тензэ.</txt>
<trEng></trEng></sent></p>
<p><sent><txt>― Ха! Пан да пани.</txt>
<trEng></trEng></sent>
<sent><txt>Лемеськак сонзэ монь мельс а тукшны.</txt>
<trEng></trEng></sent></p>
<p><sent><txt>― Минь эдо карматано тензэ мереме Вера.</txt>
<trEng></trEng></sent></p>
<p><sent><txt>― Да, истя седе паро ули.</txt>
<trEng></trEng></sent></p>
<p><sent><txt>Телензэ перть Веронка вельть парсте тонадсь эрзякс кортнеме.</txt>
<trEng></trEng></sent>
<sent><txt>Платонинтень истяня педясь ― сонзэ сельмсэ ванськак, сонзэ пилесэ маряськак ды сонзэ валсо кортнеськак.</txt>
<trEng></trEng></sent>
<sent><txt>А стяко жо Матря чизэнзэ кеменьшкаксть арсесь од тейтерденть: « Тевс кол, валс ― тол.</txt>
<trEng></trEng></sent>
<page>((KutoA1976-0266))</page>
<sent><txt>Анто марто вейке-вейкень мельс тусть.</txt>
<trEng></trEng></sent>
<sent><txt>Кодак кизэсь юты, савить венчамс.</txt>
<trEng></trEng></sent>
<sent><txt>Од шкась ведь весть ансяк сакшны».</txt>
<trEng></trEng></sent></p>
<p><sent><txt>Сёксня тейсть свадьба, а тельня Антонь саизь войнав ды пайстомо Веронкаяк кадовсь солдаткакс.</txt>
<trEng></trEng></sent></p>
<p><sent><txt>Андёнь иензэ майстэ уш топодсть кемготово ды Плато Од Иень каршо чокшне сайсь тензэ Якшамкань Урван марто ваномс Кашт велень скалонь стада.</txt>
<trEng></trEng></sent>
<sent><txt>Кавто ведрат вина рамсесть велень атятненень ды, нама, симсть мартост.</txt>
<trEng></trEng></sent></p>
<p><sent><txt>Промксонть каладомадо мейле кудов ютамстонзо, Плато иредеманзо пачк токась Паксяпесэ Якшамканень.</txt>
<trEng></trEng></sent>
<sent><txt>Листарнизэ штердиль ды сельме ведьсэнзэ ― аволь сельгесэнзэ начтниль мелензэ кондякс певтеме таргавиця лияназонь моцька сэльгензэ.</txt>
<trEng></trEng></sent></p>
<p><sent><txt>― Шуморачи максозо теть пазось, солдатка.</txt>
<trEng></trEng></sent></p>
<p><sent><txt>― Тоиетькак, Плато леляй.</txt>
<trEng></trEng></sent>
<sent><txt>Озак седе ванькс таркас ― козонь мелеть.</txt>
<trEng></trEng></sent></p>
<p><sent><txt>Эземдясь инжесь, нолдынзе коморонзо пачк шержесэ кикстневезь ды седеяк чурокс неявиця сакалонзо ды мерсь:</txt>
<trEng></trEng></sent></p>
<p><sent><txt>― Эряволь бу ды пек ладявольгак тонеть кепедемс пильге лангс минек велень весе солдаткатнень.</txt>
<trEng></trEng></sent>
<sent><txt>А шка ли, а пора ли тенк весть-кавксть порксамс каштангалиця стародушниктнань, лиякс меремс, Нал велень отрубщикттнень рисовазь ды мазыстэ красязь вальмаст.</txt>
<trEng></trEng></sent>
<sent><txt>Латкайненьгак апак терде инжекс пачкодемс хуторс.</txt>
<trEng></trEng></sent></p>
<p><sent><txt>― Те, пожалуй, ладе ули ды кежемгак ландоме эряви Латкаень Неньконень: весть якинь тензэ почт мельга ― эзь максо,―начко сельмензэ лангс пувсемстэнть, кортазевсь авась.― Покшкавтни пек.</txt>
<trEng></trEng></sent>
<sent><txt>Пора киртямс качонзо...</txt>
<trEng></trEng></sent></p>
<p><sent><txt>― Шканть иляк тарксе.</txt>
<trEng></trEng></sent>
<sent><txt>Козявтнень аламодо тресямскак лезэв ули тевесь.</txt>
<trEng></trEng></sent></p>
<p><sent><txt>― Пасиба превс путоманть кис.</txt>
<trEng></trEng></sent></p>
<p><sent><txt>― Валон а стувтсыть?</txt>
<trEng></trEng></sent></p>
<p><sent><txt>― Нама уш, кувать учовтомот а карман.</txt>
<trEng></trEng></sent></p>
<p><sent><txt>Алкукскак, нилешка чиде мейле Кашт велень солдаткатне пек потмура чистэ промсть Трокс порядкасо велень латонть малав ды сыргать ульцятнева кавто порядкатнень вальмалга тюжа гуйкс менчевезь янтнэнь кувалма ловонь губортнень ланга кузнеме-валгонеме.</txt>
<trEng></trEng></sent>
<sent><txt>Сасыть модань башка керявтыця-чольдерьгавтсызь вальманзо.</txt>
<trEng></trEng></sent>
<sent><txt>Пек ламо кудонь вальматне, теке сельмть, авардсть, ансяк аволь сельведть ― сляника панкст валовсть эйстэст.</txt>
<trEng></trEng></sent>
<sent><txt>Лембесь порксазь вальматнень пачк ушов лиссь, теке качамо, покш кувтасо.</txt>
<trEng></trEng></sent>
<sent><txt>Сюпавтненень аватне кандсть касыця кежест пачк седе ламо зыян: Алякатнань, Мазылькатнень ды Пелевенькатнень латост васня штавтнизь, мейле калавтнизь ды сравтнизь, ортаст-канкшест узерьсэ чевень-чев нолдызь.</txt>
<trEng></trEng></sent>
<sent><txt>Мерят, аволь авань згилиця полк ― виев давол ютась.</txt>
<trEng></trEng></sent>
<sent><txt>Мейле сыргасть Латкаень хуторов.</txt>
<trEng></trEng></sent></p></chap>
<chap><chapNo>8</chapNo>

<p><sent><txt>Суранть каладомань гайгемась пачколесь Нал велескак.</txt>
<trEng></trEng></sent>
<sent><txt>Сыргозтизе тундонть.</txt>
<trEng></trEng></sent>
<sent><txt>Поиндерь пандо чамантень, васняткак, панжовсть пачк неиця ведь сельмть, мейле, прок ярмак, пижень салмукс нерть моданть алдо сялговсть ушов ламодояк ламо галатикшень лисевкст.</txt>
<trEng></trEng></sent>
<sent><txt>Якстерьгавтызь валгома ды кузема кинть кавто чирензэ.</txt>
<trEng></trEng></sent>
<sent><txt>Сынь алкукс кармасть неявомо руманя чама умарькс.</txt>
<trEng></trEng></sent></p>
<p><sent><txt>Егорей чинть каршо вестэнть прасть кавто росат: ало ― сиянь, вере ― сырнень.</txt>
<trEng></trEng></sent>
<sent><txt>Валскестэнть пансть васенцеде скалонь стада.</txt>
<trEng></trEng></sent>
<sent><txt>Тейтерь-аватне хропаесть эсест скалтнэнь эрьбасо.</txt>
<trEng></trEng></sent>
<sent><txt>Васенцеде стадат пансить аволь вере паксяв ― алов, кода вана течи, Паксяпанть крайстэ тусть весемезэ скалтнэде ансяк вете-кото прят, мейле уш промсь васня гурта, кона стадакс теевсь веленть куншканзо витьстэ.</txt>
<trEng></trEng></sent></p>
<p><sent><txt>Нужань Андреень удало ёзнакс менчевсь лавтовонзо ланга новолезь локшозо.</txt>
<trEng></trEng></sent>
<sent><txt>Сонсь цёрась сельмензэ конямодо пелезь вансь вельть мазый Зорянь Галя лангс.</txt>
<trEng></trEng></sent>
<sent><txt>Школав Андрей марто Галя яксесть вейсэ.</txt>
<trEng></trEng></sent>
<sent><txt>Мейле васолесть прок шабрат.</txt>
<trEng></trEng></sent>
<sent><txt>Вейке ясаксо ледсть-пурнасть кизна тикше, паксясояк умаст аволь аламо Зоря марто ряцек.</txt>
<trEng></trEng></sent></p>
<p><sent><txt>Ки соды зярдо кармась Андрей Галянь вечкеме.</txt>
<trEng></trEng></sent>
<sent><txt>Чись цвети менельсэ, Галя жо ― масторсо.</txt>
<trEng></trEng></sent>
<sent><txt>Чись налкси тосо, козо сави тензэ токамс, вечкевиця од тейтересь ― цёранть седейсэ.</txt>
<trEng></trEng></sent>
<sent><txt>Ансяк несы ― виздемадо немойгады.</txt>
<trEng></trEng></sent>
<sent><txt>Алкукскак, тейтересь вельть мазый.</txt>
<trEng></trEng></sent>
<sent><txt>Ваньксстэ сэняждыця сельмстэнзэ, теке сяткт или вишка ёндолнэтькак, ливтнить.</txt>
<trEng></trEng></sent>
<sent><txt>Паряк, сынь истя неявить ансяк Андрейнень.</txt>
<trEng></trEng></sent>
<sent><txt>Вечкемась ― мазылгавтома.</txt>
<trEng></trEng></sent>
<sent><txt>Галянь вайгелезэ росасо шлязь валскедеяк свежа.</txt>
<trEng></trEng></sent>
<sent><txt>Марямстонзо пек тантейстэ соракавты седей.</txt>
<trEng></trEng></sent></p>
<p><sent><txt>Ды Галяяк валскень ды чокшнень апак менстнекшне яксесь аволь скалонь ― Андёнь ильтнеме ды вастнеме.</txt>
<trEng></trEng></sent>
<sent><txt>Нама, виздиця цёрась теде а содыль ды Галянень вечкиця седеензэ панжомо сон аволь ансяк эзь капша ― пельсь: « Друк эзинь туе мелезэнзэ.</txt>
<trEng></trEng></sent>
<sent><txt>Витькстак тензэ, сон лангсот карми згилямо».</txt>
<trEng></trEng></sent></p>
<p><sent><txt>Зорянь Евла весть, Урозбуев аванстэнь удомо туемадо икеле, кармавтсь тейтеренстэнь:</txt>
<trEng></trEng></sent></p>
<p><sent><txt>― Валске Чернавканок стадас панемадонзо икеле потявтык, а бути удосак, мольть потявтомонзо вирев или паксяв, а то скалонть одарозо коли.</txt>
<trEng></trEng></sent>
<sent><txt>Марить?</txt>
<trEng></trEng></sent></p>
<p><sent><txt>Од тейтересь комавтызе прянзо: марясь.</txt>
<trEng></trEng></sent>
<sent><txt>Валске жо, хоть стяськак рана, скалонть стадас панизе апак потявто: бажась вастовомо Андреень марто.</txt>
<trEng></trEng></sent>
<sent><txt>Часкак эзь юта, Галя сайсь чаво доенка ды ношкстась поймав.</txt>
<trEng></trEng></sent>
<sent><txt>Скалонь стаданть курок муизе ды энялдсь Андрейнень локшосо содомс Чернавканть эчке чувтс.</txt>
<trEng></trEng></sent>
<sent><txt>Потявтызе, хоть сонзэ кедтнес апак тонадо скалось пстиесь ды аволясь пулосонзояк.</txt>
<trEng></trEng></sent></p>
<p><sent><txt>Маласо ломаренть пек ашосто цветямодонть марявсь якшамо, ды роса петнявкс кевересь куколокшонь вейке сиянь баягинесэ: нилизе чинть.</txt>
<trEng></trEng></sent></p>
<p><sent><txt>Тевесь теевсь, од ломантне чатьмонсть: эзть сода мезде кортамс.</txt>
<trEng></trEng></sent>
<sent><txt>Чатьмонемскак марявсь а ён.</txt>
<trEng></trEng></sent></p>
<p><sent><txt>― Вирьсэ, прок церьковасо,― мерсь од тейтересь.― Лангс ваномс чувтнэяк, прок веенст озныть, омбонст моравтыть.</txt>
<trEng></trEng></sent></p>
<p><sent><txt>― Порфишка, минек понамаресь, моравтомстонзо, зярдо савтови тензэ меремс ламо раз «господи, помилуй», неть валтнэнь ёвтасынзе вадрясто ансяк кавксть ― ушодомсто ды прядомсто, а уш поладомстонть карни сонськак а соды мезть.</txt>
<trEng></trEng></sent></p>
<p><sent><txt>Ёвтызе тень Андрей ды сеске мерсь эсь пачканзо:</txt>
<trEng></trEng></sent></p>
<p><sent><txt>« Мезекс ушодынь истят валт? Превтемечись, нать, монстедень икеле шачсь».</txt>
<trEng></trEng></sent></p>
<p><sent><txt>― Тонь эрьва праздникстэ полавтомот сакшны тетят?― кавкстизе Галя.</txt>
<trEng></trEng></sent></p>
<p><sent><txt>« Мезекс те тензэ?» ― дивазевсь мик цёрась.</txt>
<trEng></trEng></sent>
<sent><txt>Отвечась:</txt>
<trEng></trEng></sent></p>
<p><sent><txt>― Нама, да.</txt>
<trEng></trEng></sent></p>
<p><sent><txt>― Зярс-мейс эно прощай.</txt>
<trEng></trEng></sent></p>
<page>((KutoA1976-0269))</page>
<p><sent><txt>Ды Галя тусь.</txt>
<trEng></trEng></sent>
<sent><txt>Пут касмопрязонзо ведте край марто пешксе стопка, петнявкскак молемстэнзэ а валы.</txt>
<trEng></trEng></sent>
<sent><txt>Тунь а марявить эскельксэнзэ.</txt>
<trEng></trEng></sent>
<sent><txt>Андрей арсемасонзо Галянь мазылгавтызе ды правейгавтызе седеяк пек.</txt>
<trEng></trEng></sent></p>
<p><sent><txt>Учовсь троицяськак.</txt>
<trEng></trEng></sent>
<sent><txt>Валске Нужань Андрейнень чийсь кемгавтово иесэ цёрка, Зорянь Зотя, ды таргась понкстонзо якстере конёвне.</txt>
<trEng></trEng></sent>
<sent><txt>Лангсонзо сёрмадозель:</txt>
<trEng></trEng></sent></p>
<p><sent><txt>« Андрей, ансяк обедават, капшак молеме вирьга Мурзав лисиця кинть лангс.</txt>
<trEng></trEng></sent>
<sent><txt>Тосо течи а карми улеме кияк: весе од ломантне туить поймав лажныця Сурас каштазонь каямо.</txt>
<trEng></trEng></sent>
<sent><txt>Сядо теветь улест, кадыть-мольть.</txt>
<trEng></trEng></sent>
<sent><txt>Карман учомот.</txt>
<trEng></trEng></sent></p>
<p><sent><txt>Мон».</txt>
<trEng></trEng></sent></p>
<p><sent><txt>Зярдо Андрей кепедизе прянзо, сёрманть кандыцясь икелензэ уш арасель.</txt>
<trEng></trEng></sent></p>
<p><sent><txt>Нужань Марфа баба сась обедяясто.</txt>
<trEng></trEng></sent>
<sent><txt>Обедамодо мейле сеск Андрей оршизе голубой панаронзо, карксызе цёко марто пиже каркссо ды тарксизе верев: истя седе мазыстэ сормави.</txt>
<trEng></trEng></sent></p>
<p><sent><txt>Косойстэ варштась лангозонзо Веронка ды кевкстизе:</txt>
<trEng></trEng></sent></p>
<p><sent><txt>― Ков?</txt>
<trEng></trEng></sent></p>
<p><sent><txt>― Ковонть удалов.</txt>
<trEng></trEng></sent></p>
<p><sent><txt>― У, келеть коськезэ, ― сёвнызе бабазо.</txt>
<trEng></trEng></sent>
<sent><txt>― Нать, ломанькс отвечамс валт а муят.</txt>
<trEng></trEng></sent></p>
<p><sent><txt>Андрей лисемстэ, кежензэ пачк, лавцадизе кудо кенкшенть.</txt>
<trEng></trEng></sent>
<sent><txt>Од цёрась кемсь ― а ули путь, кевксттядызьгак туемстэть ков молят.</txt>
<trEng></trEng></sent></p>
<p><sent><txt>Нал веленть маласо виресь прок тенсезь: а кундт, а кандт, а куршт а каршт а неявить эйсэнзэ чувтнэнь алга.</txt>
<trEng></trEng></sent>
<sent><txt>Ков мольсть? Нама уш, кантневсть пенгекс.</txt>
<trEng></trEng></sent></p>
<p><sent><txt>Вирьсэнть экшель.</txt>
<trEng></trEng></sent></p>
<p><sent><txt>Морасть цёковт, кукордсть кукот.</txt>
<trEng></trEng></sent></p>
<p><sent><txt>« Парсте моратадо, цёковт-письмарт, ансяк аволь кувать,― арсесь цёрась.― Велень атякштнэ зярдояк, а чить, а веть морамодост а лотксить.</txt>
<trEng></trEng></sent>
<sent><txt>Авардемс вечксынь».</txt>
<trEng></trEng></sent></p>
<p><sent><txt>Лопатнень юткова пизесь чи валдо ды чувтнэ чарасть, прок лымбакстнесть вечкевиця коштонть.</txt>
<trEng></trEng></sent></p>
<p><sent><txt>Андрей пачкодсь, ков тензэ эрявсь.</txt>
<trEng></trEng></sent>
<sent><txt>Кармась мекев-васов просекенть кувалма молиця кияванть якамо.</txt>
<trEng></trEng></sent>
<sent><txt>Галянь аламодо седе позда тов пачкодеманть редизе сеск, ансяк кенярдыцякс ды вечкевиксэнть неицякс бажась прянэо а навтемс.</txt>
<trEng></trEng></sent></p>
<page>((KutoA1976-0270))</page>
<p><sent><txt>Галя эскелясь истя шождынестэ, што сонзэ раужо прячертнень лангс путозь ашодояк ашо ромашкатне сырк а сарк эзть тейне.</txt>
<trEng></trEng></sent> </p>
<p><sent><txt>― Сыть уш?― кевкстизе од тейтересь Андреень, ансяк штобу мезеяк ёвтамс, тулкадизе налксицякс мештьс ды, виренть потмов чиезь туемстэ, кармавтсь од цёрантень: ― Андё, сасамака!</txt>
<trEng></trEng></sent></p>
<p><sent><txt>Андрей ношкстась мельганзо, сасызе ды кундызе локшошка пулонзо песэ якстере лентадонть.</txt>
<trEng></trEng></sent>
<sent><txt>Вырк велявтсь од тейтересь, кепедизе суронзо ды лукавойстэ кармась од цёрантень прозямо, буто кортась пейдиця сельмсэнзэ: « Вант, аля, иля смея токадемень».</txt>
<trEng></trEng></sent></p>
<p><sent><txt>Лоткасть каштордомодо пильгест ало мелень коське лопатне.</txt>
<trEng></trEng></sent>
<sent><txt>Талакадсь Андрей.</txt>
<trEng></trEng></sent>
<sent><txt>Талноманзо пачк од цёрась мерсь кувакасто лекстамодоязо мейле:</txt>
<trEng></trEng></sent></p>
<p><sent><txt>― Мон маринь, мельгат пансевти Пантелей Захарович Алякин.</txt>
<trEng></trEng></sent></p>
<p><sent><txt>― Да, ды киска лангс варштавлинь ― сонзэ лангс аволинь.</txt>
<trEng></trEng></sent>
<sent><txt>Сельме крайсэньгак аволия нее, паро превнем.</txt>
<trEng></trEng></sent>
<sent><txt>Аламос аштезь мерсь:</txt>
<trEng></trEng></sent></p>
<p><sent><txt>― А мезекс эряви те тонеть?</txt>
<trEng></trEng></sent></p>
<p><sent><txt>― Пелян менстемадот.</txt>
<trEng></trEng></sent></p>
<p><sent><txt>― Кершик, онкстик, тертик или капканс кундык седеем.</txt>
<trEng></trEng></sent>
<sent><txt>: ― Панькань ули резинкань ламо зепе ды зепине марто вельть келей, мазый карксозо.</txt>
<trEng></trEng></sent>
<sent><txt>Монь арась истямом...</txt>
<trEng></trEng></sent></p>
<p><sent><txt>― Да, эрикс од цёратне каштангалить.</txt>
<trEng></trEng></sent></p>
<p><sent><txt>― Вальмяст красязь, мазылгавтнезь резьбасо, крыльцясткак тоцязь ды пек сэрейть.</txt>
<trEng></trEng></sent></p>
<p><sent><txt>― Муить эстеть, аля, мелявкс...</txt>
<trEng></trEng></sent>
<sent><txt>Адя кудов, Андрей.</txt>
<trEng></trEng></sent>
<sent><txt>Вирьстэнть лисицякс улян васня мон.</txt>
<trEng></trEng></sent>
<sent><txt>Зярдо пачкодян веленть пес, тонгак сыргак...</txt>
<trEng></trEng></sent></p>
<p><sent><txt>Чокшне Галя Вармалонь икеле шочко мар ланга ойсезь аштнця ялганзо юткс лиссь.</txt>
<trEng></trEng></sent>
<sent><txt>Токасть ваксозост Валдай Минька марто Вардай Гринька.</txt>
<trEng></trEng></sent>
<sent><txt>Тердизь Галянь ве ёнов ды Минька од тейтеренть кевкстизе:</txt>
<trEng></trEng></sent></p>
<p><sent><txt>― Конась минек эйстэ тусь мелезэть?</txt>
<trEng></trEng></sent></p>
<p><sent><txt>― Конанкак эзь.</txt>
<trEng></trEng></sent></p>
<p><sent><txt>― Я, Гринька, марят? </txt>
<trEng></trEng></sent></p>
<p><sent><txt>― Пилень эзть потомо.</txt>
<trEng></trEng></sent></p>
<page>((KutoA1976-0271))</page>
<p><sent><txt>Минька ды Гринька тусть.</txt>
<trEng></trEng></sent></p>
<p><sent><txt>― Ладонокак мартот, ― мери Минька, ― ламоксть колькшнесь те Зорянь Галянть кис, нать, овсе стяко.</txt>
<trEng></trEng></sent></p>
<p><sent><txt>Нужань Андрейгак пачкодсь тейтертнень ваксс.</txt>
<trEng></trEng></sent></p>
<p><sent><txt>Кармась вельмамо чокшнень мадиця зорясь.</txt>
<trEng></trEng></sent>
<sent><txt>Опаня свежа кошт пувась лажныця Суранть ёндо.</txt>
<trEng></trEng></sent></p>
<p><sent><txt>Галя тусь кудов.</txt>
<trEng></trEng></sent>
<sent><txt>Нужань Андё ― мельганзо.</txt>
<trEng></trEng></sent>
<sent><txt>Озасть од тейтеренть эрямо кудодзо аламодо чикордыця кустем лангс.</txt>
<trEng></trEng></sent>
<sent><txt>Кармасть кортамо салава.</txt>
<trEng></trEng></sent></p>
<p><sent><txt>Зорянь вальмалов мольсь Алякань Панькаяк, ёртсь вальмас коморо мода покольне марто чиньжарамонь лукшт.</txt>
<trEng></trEng></sent>
<sent><txt>Андрей ды Галя неизь.</txt>
<trEng></trEng></sent>
<sent><txt>Раказевсть.</txt>
<trEng></trEng></sent></p>
<p><sent><txt>― Я, тезэньгак уш кенерить, Нужань Андё?</txt>
<trEng></trEng></sent></p>
<p><sent><txt>― Да, тонь эзинь учне, Панька.</txt>
<trEng></trEng></sent></p>
<p><sent><txt>― Галя, кантветкадо каванямсат?</txt>
<trEng></trEng></sent></p>
<p><sent><txt>― А эрявить, а то, бути тонадангак сынст эйс, тетянь остатка лиштментькак миевтса.</txt>
<trEng></trEng></sent></p>
<p><sent><txt>Панька тусь.</txt>
<trEng></trEng></sent></p>
<p><sent><txt>― Карми тувтал вешнеме ды кежень пандомо, ― мерсь Андрей.</txt>
<trEng></trEng></sent></p>
<p><sent><txt>― Чатьмоницядо пельть ― аволь велень келес пижницядо, сиянь превнем.</txt>
<trEng></trEng></sent>
<sent><txt>Аволь кежейдеяк ― сэтьмеде...</txt>
<trEng></trEng></sent>
<sent><txt>Ней алкукс адя кудов: авам алтась рана пувтамон.</txt>
<trEng></trEng></sent></p>
<p><sent><txt>― Моненьгак эряви стямс ды ушовгак лисамс чиденть икеле.</txt>
<trEng></trEng></sent></p>
<p><sent><txt>Явсть.</txt>
<trEng></trEng></sent></p>
<p><sent><txt>Маласо поймань луганть ёно, буто баягасо чавсть, пачк ве кувсесть ведьбукат.</txt>
<trEng></trEng></sent></p>
<p><sent><txt>Андрей уцесь лишмень кардо прясо.</txt>
<trEng></trEng></sent></p>
<p><sent><txt>Зярс эзь вастово цёрась вечкеманзо марто ― эзь сода седеень рискс.</txt>
<trEng></trEng></sent>
<sent><txt>Ней вана сеетьстэ седеезэ чулксетеме кармась.</txt>
<trEng></trEng></sent>
<sent><txt>Удомазояк кадызе цёранть.</txt>
<trEng></trEng></sent></p>
<p><sent><txt>... Ковонь перть Нужань Веронка ды Андрей бурой алашасост усксесть паксяв навоз.</txt>
<trEng></trEng></sent>
<sent><txt>Вейсэ пештясызь нурдонть, вейсэ туить паринава сравтнемензэ.</txt>
<trEng></trEng></sent></p>
<p><sent><txt>― Ванок, Андрей: Галя ютавттанзат олгонь сэдь ланга,― мерсь тюжа пацянзо витемстэ Веронка.</txt>
<trEng></trEng></sent>
<sent><txt>― Пек мазый од тейтертне хоть косо никс лиснить ансяк сюпавнень.</txt>
<trEng></trEng></sent></p>
<p><sent><txt>― Ялатеке те мелявксось ансяк монь, уряж.</txt>
<trEng></trEng></sent>
<sent><txt>Невестаськак, содат, эри сельмень икеле.</txt>
<trEng></trEng></sent>
<sent><txt>Тон иля згиля.</txt>
<trEng></trEng></sent></p>
<p><sent><txt>― Сестэ кемть на здоровия тундонь лов лангс, ансяк мерить, курок соламодо се кол.</txt>
<trEng></trEng></sent></p>
<page>((KutoA1976-0272))</page>
<p><sent><txt>― Мерян, а тевезэть эцнят.</txt>
<trEng></trEng></sent>
<sent><txt>Уш кодаяк маняса.</txt>
<trEng></trEng></sent></p>
<p><sent><txt>― Сон аволь реве: кши сускомос а радови.</txt>
<trEng></trEng></sent>
<sent><txt>Мазый Галя, прок цеця.</txt>
<trEng></trEng></sent>
<sent><txt>Ды, теде башка, превей, мерить.</txt>
<trEng></trEng></sent>
<sent><txt>Манятанзат эсеть, аля.</txt>
<trEng></trEng></sent>
<sent><txt>Савтови мейле теть урьвакстомс лия лангс.</txt>
<trEng></trEng></sent>
<sent><txt>А вечкезь нись или мирдесь, прок коське кши...</txt>
<trEng></trEng></sent></p>
<p><sent><txt>― Ки кинь мани ― неявомо карми.</txt>
<trEng></trEng></sent></p>
<p><sent><txt>― Мезень лезэсь тонеть ули, лисияк сон лиянь экшс?</txt>
<trEng></trEng></sent></p>
<p><sent><txt>― Эх, кадомак, инескеть.</txt>
<trEng></trEng></sent></p>
<p><sent><txt>Войнась явинзе Валдай Минька марто Вардай Приньканьгак.</txt>
<trEng></trEng></sent>
<sent><txt>Сёксня Минькань солдатке нарызь ды уш воевамо панизь.</txt>
<trEng></trEng></sent>
<sent><txt>Гринянь ловизь а маштовицякс шумбрачинзэ коряс.</txt>
<trEng></trEng></sent>
<sent><txt>Токарь Яшкань кедьстэ тусь сонгак.</txt>
<trEng></trEng></sent>
<sent><txt>Сынст пирест трокс латко потмакска чуди Куколей.</txt>
<trEng></trEng></sent>
<sent><txt>Сень велькска сэденть ланга моли пире кист, леенть овсе чиресэ баняст.</txt>
<trEng></trEng></sent>
<sent><txt>Аволь раужосто уштнемка.</txt>
<trEng></trEng></sent>
<sent><txt>Турба марто.</txt>
<trEng></trEng></sent>
<sent><txt>Буто кудо.</txt>
<trEng></trEng></sent>
<sent><txt>Сонзэ вальмалга чуди, булдорды, теке киньгак сёвномсто моткоди, се лейнесь.</txt>
<trEng></trEng></sent></p>
<p><sent><txt>Те банянть ёжосо пристенькс ашти Гринькань аволь покш мастерскоезэ.</txt>
<trEng></trEng></sent>
<sent><txt>Тосо цёрась роботы ды тонавты сонстедензэ вишкине братонзо, кеветее иесэ Самсононь, ды ансяк тельня: кизна сенень аютко.</txt>
<trEng></trEng></sent>
<sent><txt>Сон яла важоди то кардайсэ, то паксясо.</txt>
<trEng></trEng></sent>
<sent><txt>Те сэрей ды пек шумбра церкась пелюмасо леди прок алкукс покш.</txt>
<trEng></trEng></sent>
<sent><txt>Сокамо жо сонзэ тонавтомо яки лелязо.</txt>
<trEng></trEng></sent></p>
<p><sent><txt>Куколеенть кавто чирева, Вандора пандо чамава, касыть умаринат.</txt>
<trEng></trEng></sent>
<sent><txt>Сынст коряс пиже ды мазый садбиретне неявить налксемстэ сравтневезь картакс.</txt>
<trEng></trEng></sent></p>
<p><sent><txt>Валдаень Минька весемеде ладной ялганстэнь малав эрьва недлястоять кучни сёрмат.</txt>
<trEng></trEng></sent>
<sent><txt>« Прок тонсеть марто васодян,―витьксты,― получангак эрямодот-аштемадот кулине».</txt>
<trEng></trEng></sent></p>
<p><sent><txt>Нал велесэ вейкень пес Вардай Гринянень мереть Ашо цыган.</txt>
<trEng></trEng></sent>
<sent><txt>Алкукс, алянть прязо, прок велькссэ валозь, ды кудряв, мерят, ашо баранонь.</txt>
<trEng></trEng></sent>
<sent><txt>Бойка, ды лангсо сельмензэ голубойть.</txt>
<trEng></trEng></sent>
<sent><txt>Кенерезь розьбрянь кондямо сельме чирькензэ ало сынь мазылгалить розь цецякс.</txt>
<trEng></trEng></sent></p>
<p><sent><txt>Колмо велестэ тензэ сакшныть солдаткат эрьва ёндо ды сеетьстэ.</txt>
<trEng></trEng></sent>
<sent><txt>Столярось теи тенст, кинень мезе эряви.</txt>
<trEng></trEng></sent>
<sent><txt>Савкшны сонензэ седейтькак натой витнемс.</txt>
<trEng></trEng></sent>
<sent><txt>Токарь Яшкань кедьсэ эрямстонзо Гриняс раштась айгоронь вий.</txt>
<trEng></trEng></sent>
<page>((KutoA1976-0273))</page>
<sent><txt>Минька марто Гринька ламо кантлесть тонавтыцяст туртов эрьва кодамо чувтот-кандот.</txt>
<trEng></trEng></sent>
<sent><txt>Яшка молиль мартост вирев, невтиль мезе керямс, ялгатне кавто педе саилизь эрявиця шочконть лавтовост лангс ды кандылизь Яшка мельга тонанть кустемалов.</txt>
<trEng></trEng></sent>
<sent><txt>Мейле токаресь пильсевтилизе кедьстэст, кода тензэ паро.</txt>
<trEng></trEng></sent>
<sent><txt>Ней Гриньканень истя таштазь виесь пек маштовсь.</txt>
<trEng></trEng></sent></p>
<p><sent><txt>Валдай Кандра атя сась токаренть вете пеель недень мазыстэ тоцявтомо ды башка лия краскасо красявтомо.</txt>
<trEng></trEng></sent>
<sent><txt>Гринянь аволь покш мастерскоенть киякосто, верстаконть ёжосто кузнецесь мусь якстере эрьгень вельть мазый пилекс ды кевкстизе цёранть:</txt>
<trEng></trEng></sent></p>
<p><sent><txt>― Алюха, кинь истя тесэ палсить пиледе кундазь?</txt>
<trEng></trEng></sent></p>
<p><sent><txt>Гриня ямстерьгадсь.</txt>
<trEng></trEng></sent></p>
<p><sent><txt>― Тонсь эзить озорова монь шкасто?</txt>
<trEng></trEng></sent></p>
<p><sent><txt>― Мон, Гриня, содаса те пилексэнть ялганзо кантницянть.</txt>
<trEng></trEng></sent></p>
<p><sent><txt>― А-а-а, сестэ чатьманть.</txt>
<trEng></trEng></sent></p>
<p><sent><txt>― Кунсолотан, ансяк те пилекстэнть каштмолеманть колмо пензэ: Виряз Эмельнизэ ― Грипа, сонзэ емавтыцясь, тонськак парсте содат ― солдатка, весемеде маласо шабрам ды, лазонь коряс, мон уредевезан.</txt>
<trEng></trEng></sent>
<sent><txt>Я, цёра, пачколи се тонь валдо превс, мезде кортан?</txt>
<trEng></trEng></sent></p>
<p><sent><txt>― Иля ёвтне уш, инескеть, минек пежеттенть киненьгак.</txt>
<trEng></trEng></sent>
<sent><txt>Сень кисэ стякодо карман важодеме лангозот.</txt>
<trEng></trEng></sent></p>
<p><sent><txt>― Монь ули мелем, аля, теевтемс кедьстэть вана мезе: киненьгак а витькстамс пайстомо солдатканть истяня манявомадонзо иредезьгак.</txt>
<trEng></trEng></sent></p>
<p><sent><txt>― Мезть а эрявить уш иля корта монень.</txt>
<trEng></trEng></sent></p>
<p><sent><txt>― Ванок: иляк стувто кармавтомам.</txt>
<trEng></trEng></sent>
<sent><txt>Лиякс теиндерята панжат парс.</txt>
<trEng></trEng></sent>
<sent><txt>Кшни марто алон озян ― валом кеме.</txt>
<trEng></trEng></sent></p>
<p><sent><txt>Кандра атя кудов обедамо самодо мейле максызе муевксэнзэ Оксянень ды кармавтсь:</txt>
<trEng></trEng></sent></p>
<p><sent><txt>― Урьва, максык те пилексэнть Виряз Эмельниястэнь, Грипанень.</txt>
<trEng></trEng></sent>
<sent><txt>Монсь а весть некшния ― те сонзэ...</txt>
<trEng></trEng></sent></p>
<p><sent><txt>Окся Грипань редизе садбирестэ ды тердизе плетень бокас.</txt>
<trEng></trEng></sent>
<sent><txt>Пилексэнть уськинензэ керьксызе лемтеме суронзо пес.</txt>
<trEng></trEng></sent>
<sent><txt>Венстизе кавто пезэмкс юткова ды мерсь:</txt>
<trEng></trEng></sent></p>
<p><sent><txt>― Те тонь?</txt>
<trEng></trEng></sent></p>
<p><sent><txt>― Да,― радовась авась.</txt>
<trEng></trEng></sent>
<sent><txt>― Косто саик?</txt>
<trEng></trEng></sent></p>
<p><sent><txt>― Уредеветь муизе.</txt>
<trEng></trEng></sent>
<sent><txt>Сон якась течи Вардай Гринянинь.</txt>
<trEng></trEng></sent>
<sent><txt>Мекс якстерьгадыть?</txt>
<trEng></trEng></sent></p>
<page>((KutoA1976-0274))</page>
<p><sent><txt>― Псиденть.</txt>
<trEng></trEng></sent></p>
<p><sent><txt>― Истямо ли карми тонеть улеме пси, пачтемскак те тамашадонть куля мирдетень.</txt>
<trEng></trEng></sent>
<sent><txt>Адресэнзэяк содаса.</txt>
<trEng></trEng></sent>
<sent><txt>Тонсь улко сакшныть минек Сеганень мазый полате сёрмань сермадовтомо...</txt>
<trEng></trEng></sent></p>
<p><sent><txt>― Чей, алкукс паз памететь эсе сае ― кармат истя ёмавтомон.</txt>
<trEng></trEng></sent>
<sent><txt>Мелеть ванса, парот кундаса ды уш, инескеть, ансяк чатьмонть...</txt>
<trEng></trEng></sent></p>
<p><sent><txt>Кузнець Кандра ды нуцьказо Сега сыргасть модань зябамо.</txt>
<trEng></trEng></sent>
<sent><txt>Паксянть келес валксесь маней чись.</txt>
<trEng></trEng></sent>
<sent><txt>То тестэ, то тосто неявсь, толбандя прок, цивторк тейниця сока пенч.</txt>
<trEng></trEng></sent>
<sent><txt>А вейкень кияванть лыкась крандазось.</txt>
<trEng></trEng></sent>
<sent><txt>Весе чикордсь-лакордсь, ёртневсь верев-алов.</txt>
<trEng></trEng></sent></p>
<p><sent><txt>― Но, Серой! ― ноцковтынзе ождятнень уманзо сокамо капшиця кузнецесь.</txt>
<trEng></trEng></sent></p>
<p><sent><txt>Эльдесь, прок а сонензэяк мереть, мик аламодояк эзь ардозеве, ды атясь комась ождя песэ сонзэ хропадеме.</txt>
<trEng></trEng></sent>
<sent><txt>Эчке пеке лишмесь кепедизе пулонзо ды, потмонзо чамдомсто, пургинзе кузнеценть сакалонзо.</txt>
<trEng></trEng></sent>
<sent><txt>Атясь мерезевсь:</txt>
<trEng></trEng></sent></p>
<p><sent><txt>― Пресвятая богородица! ― ды текень пес кроязевсь, эльденть локшосо риштямсто.</txt>
<trEng></trEng></sent></p>
<p><sent><txt>Сега раказевсь пекензэ кундазь.</txt>
<trEng></trEng></sent></p>
<p><sent><txt>Лишмесь нолдызе ды сеске жо кепедизе уцянзо.</txt>
<trEng></trEng></sent>
<sent><txt>Ноцковтоась крандазось сонзэ ансяк аламос лунть-пенть лыстадемстэ.</txt>
<trEng></trEng></sent></p>
<p><sent><txt>― Живат? ― кевкстизе деданзо Сега.</txt>
<trEng></trEng></sent>
<sent><txt>― Кода зэрневтинзеть.</txt>
<trEng></trEng></sent>
<sent><txt>Картечсэ, што ли, ледсь лангозот? Я, бодякай, тесэяк война...</txt>
<trEng></trEng></sent></p>
<p><sent><txt>Кандра атя лекстась кувакасто ды кежевстэ кармась музгордеме:</txt>
<trEng></trEng></sent></p>
<p><sent><txt>― Тонгак, идемевсь левкс, лангсон згилят.</txt>
<trEng></trEng></sent>
<sent><txt>А кирдеви келеть...</txt>
<trEng></trEng></sent>
<sent><txt>Воевавтыть минек ялганть ансяк сюпавтне.</txt>
<trEng></trEng></sent>
<sent><txt>Мезе тенст а сатны? Ки соды.</txt>
<trEng></trEng></sent>
<sent><txt>Паряк, пазось кежиявты сынст лангс ― казнявтсынзе...</txt>
<trEng></trEng></sent></p>
<p><sent><txt>Телесь ютась.</txt>
<trEng></trEng></sent></p>
<p><sent><txt>Кизна Нужань Плато сась вензэ лангс кудов Сурань томбальде, штобу ванды жо кундамс паринанзо сокамо.</txt>
<trEng></trEng></sent>
<sent><txt>Перевозонтень важодеме сонсензэ таркас кучизе Андреень.</txt>
<trEng></trEng></sent>
<sent><txt>Мартонзо изамо саязе Веронкань.</txt>
<trEng></trEng></sent>
<sent><txt>Озась урьвазо крандаз удалов ды ваны, кода чарытнень алдо чуди, теке коцт ацави, кись, кода поты Нал велесь.</txt>
<trEng></trEng></sent>
<page>((KutoA1976-0275))</page>
<sent><txt>Сонзэ мазый чаманзо куцти мельгаст пувиця вармась.</txt>
<trEng></trEng></sent></p>
<p><sent><txt>Пачкодсть урьват-атявт Мурзадонть аволь васоло четверкань уманть пес.</txt>
<trEng></trEng></sent>
<sent><txt>Плато перьгавтызе лишменть, кепединзе ажиятнень ды ламбавтызе лангаст паксяс кулозь вечкема гнедоензэ кеденть, кона теезель раужосто.</txt>
<trEng></trEng></sent>
<sent><txt>Сон истя экше тейсь, козонь илязо тока пси чись.</txt>
<trEng></trEng></sent></p>
<p><sent><txt>― Эрь, вана теть, урьва, шатёр.</txt>
<trEng></trEng></sent>
<sent><txt>Оно то ёно, латко чиресэнть, ули Светой лисьма.</txt>
<trEng></trEng></sent></p>
<p><sent><txt>Плато левшань пике пес тейсь тол.</txt>
<trEng></trEng></sent>
<sent><txt>Вармась пуваксты ― се карми гурномо.</txt>
<trEng></trEng></sent></p>
<p><sent><txt>― Мезть кармат тейнеме уманть сакавомо шкас?</txt>
<trEng></trEng></sent></p>
<p><sent><txt>― Монь кис, тетяй, иля мелявто: кедьсэ тев ускинь мартон.</txt>
<trEng></trEng></sent></p>
<p><sent><txt>― А то вирьга ютак.</txt>
<trEng></trEng></sent></p>
<p><sent><txt>Плато соки.</txt>
<trEng></trEng></sent>
<sent><txt>Борозданть кувалма ойсить письмарт.</txt>
<trEng></trEng></sent>
<sent><txt>Вирьстанть кайсети нармушкань морамо.</txt>
<trEng></trEng></sent>
<sent><txt>Варма мельга чарыть ламо цецят.</txt>
<trEng></trEng></sent>
<sent><txt>Велькскаст ливтнить, лангозосткак ойсить эсь пряст нурсеме пижеть-ожот нимилявт.</txt>
<trEng></trEng></sent></p>
<p><sent><txt>Крандазонть вакссо кирвастезь пикс песь то толгельнесэ палы, то таго ченярдомо карми.</txt>
<trEng></trEng></sent>
<sent><txt>Качамозо Веронканень вечкеви пек.</txt>
<trEng></trEng></sent></p>
<p><sent><txt>Умась сокавсь.</txt>
<trEng></trEng></sent>
<sent><txt>Плато ваны: Веронка уш ведьстэ сы Светой лисьманть ёндо.</txt>
<trEng></trEng></sent></p>
<p><sent><txt>« Кодамо чарькотьксэв», ― арсезевсь атявтозо ды мерсь:</txt>
<trEng></trEng></sent></p>
<p><sent><txt>― Васня давай обедамо.</txt>
<trEng></trEng></sent>
<sent><txt>Лишментеньгак оймсемс эряви.</txt>
<trEng></trEng></sent></p>
<p><sent><txt>― Пек сиэить?</txt>
<trEng></trEng></sent></p>
<p><sent><txt>― Иетне теть ― аволь ярмакт получамс: што седе аламо, то лучи.</txt>
<trEng></trEng></sent></p>
<p><sent><txt>Зярдо обедавсть, Плато буроензэ кильдизе кшнинь изамос ды кармавтсь урьванстэнь:</txt>
<trEng></trEng></sent></p>
<p><sent><txt>― Мон эно мадян оймсеме.</txt>
<trEng></trEng></sent>
<sent><txt>Течи тевем маштсь, а тынь Бурко марто изынк уманть.</txt>
<trEng></trEng></sent></p>
<p><sent><txt>Оймсевемадо мейле Плато кочкась апак сока мода лангсто ламо вишкерьгеть.</txt>
<trEng></trEng></sent>
<sent><txt>Каванизе сынст эйсэ Веронкань.</txt>
<trEng></trEng></sent></p>
<p><sent><txt>Кудосо сынст учесть кавто сёрмат.</txt>
<trEng></trEng></sent>
<sent><txt>Вейкесь ульнесь Купрянь.</txt>
<trEng></trEng></sent>
<sent><txt>Икелень озорникесь тенст пачтясь куля, што лиссь уш иероманахокс.</txt>
<trEng></trEng></sent>
<sent><txt>Эрзякскак толковизе, што те раужо духовенствань поп.</txt>
<trEng></trEng></sent></p>
<page>((KutoA1976-0276))</page>
<p><sent><txt>« Архиерейкс лисевельгак, ― арсесь Плато, ― почётось улевель бу тензэ ков седе ламо, да, нать, истямокс аравтнить аволь минек ялганть».</txt>
<trEng></trEng></sent></p>
<p><sent><txt>Коввертэнть лангсо сёрмадозь ульнесь получицянть лемезэ «... господину Валдаеву Платону Тимофеевичу».</txt>
<trEng></trEng></sent></p>
<p><sent><txt>« Муизе господинэнть», ― арсезевсь Плато ды варштась нулав понгсонзо ды кепе пулиязь пильгензэ лангс.</txt>
<trEng></trEng></sent></p>
<p><sent><txt>Омбоце сёрмась ульнесь «вели сельме»  Сёмань пельде.</txt>
<trEng></trEng></sent>
<sent><txt>Се сёрмадсь, што получась светой Георгиень крест.</txt>
<trEng></trEng></sent>
<sent><txt>Получияк нилеце, сы кудов варштамо.</txt>
<trEng></trEng></sent></p>
<p><sent><txt>Чопотетсь.</txt>
<trEng></trEng></sent>
<sent><txt>Кирвастсть лампа.</txt>
<trEng></trEng></sent>
<sent><txt>Те толнэнть неемадо мейле, ― кода сонсь тенст витькстась, ― совась сыненст Чувырькань Ягранись Калерия ды сеске жо кортазевсь:</txt>
<trEng></trEng></sent></p>
<p><sent><txt>― Мон мезть якан арсетядо.</txt>
<trEng></trEng></sent>
<sent><txt>Нилеце чи кантнян эедкэнь берянь куля: войнас чавовсь Хоманк...</txt>
<trEng></trEng></sent></p>
<p><sent><txt>Плато, меельсе валтнэнь марямодо мейле, стясь, теке виев даволонь каршо тумо.</txt>
<trEng></trEng></sent>
<sent><txt>Матря сяворсь эзементь кувалт, кундась краезэнзэ суронзо ловташкадомс ды верьга вайгельсэ кармась лайшеме.</txt>
<trEng></trEng></sent>
<sent><txt>Марфа бабаяк марявсь судосонзо шлёрькаемеде каштомонть икеле.</txt>
<trEng></trEng></sent>
<sent><txt>Веронка нединзе кедь лапанзо ды сэтьместэ кармась авардеме.</txt>
<trEng></trEng></sent></p>
<p><sent><txt>Калерия варштась васня кудазоронть нусманя начко сельмс, мейле проулка вальманть пачк ушов.</txt>
<trEng></trEng></sent>
<sent><txt>Менельганть, мерят, Платонь чама бокава сельведень байгесь, кеверсь пешксе ков.</txt>
<trEng></trEng></sent></p>
<p><sent><txt>Мейле паз уголсо палсь аловой лампадкась апак мацтне ниленьгемань чить ды веть.</txt>
<trEng></trEng></sent></p>
<p><sent><txt>Матря ризнэманть пачк сырги мезеньгак кис утомс ― сови мацт лангов, а, бути туи мацтов, эци баняс.</txt>
<trEng></trEng></sent></p>
<p><sent><txt>Кода эзть мелявто Нужатне, ялатеке сыненсткак савтовсь лисемс тикшень ледеме ды сюронть нуеме.</txt>
<trEng></trEng></sent></p>
<p><sent><txt>Нужань а покш семиясонть алкукс нуицятне ульнесть колмо: Плато, Матря, Андрей.</txt>
<trEng></trEng></sent>
<sent><txt>Веронка кодаяк эзь тонадо нуеме ― розь эрьва коморонть печкемстэ таргасы кореннэк.</txt>
<trEng></trEng></sent>
<sent><txt>Сакшность пособамо тенст максозь тейтерест.</txt>
<trEng></trEng></sent></p>
<p><sent><txt>Валске.</txt>
<trEng></trEng></sent>
<sent><txt>Розь прятнева, буто сельведть, валдордыть ведь байгинеть.</txt>
<trEng></trEng></sent>
<sent><txt>Веронка, нать, мелензэ молемс нусь атявтонзо керш пеле, мейле друк ютась удалганзо ды печксь ве коморо цёранть вить ёндо.</txt>
<trEng></trEng></sent></p>
<p><sent><txt>― Я, керинзе карязон, ― скупойстэ пейдемстэ, мерсь Плато.</txt>
<trEng></trEng></sent>
<sent><txt>― Од розень кенеремс чулксетеме кармить.</txt>
<trEng></trEng></sent></p>
<page>((KutoA1976-0277))</page>
<p><sent><txt>Веронка тандадомадонзо натой ливезькадсь ды сеск арась мекев Андреень вакос.</txt>
<trEng></trEng></sent>
<sent><txt>Од цёрась бажась а кадовомс тетядонзо.</txt>
<trEng></trEng></sent>
<sent><txt>Вакссост осьмушканть прядсть нуиця Зорят.</txt>
<trEng></trEng></sent>
<sent><txt>Андрей, зярс теи каркс, те юткстонть яла сельмензэ велявтсынзе шабратнень енов.</txt>
<trEng></trEng></sent></p>
<p><sent><txt>― Аштека монгак варштан: мезе тосо? ― эпилясь Матря.</txt>
<trEng></trEng></sent></p>
<p><sent><txt>― Ды, чей, аволь мезе-Галя, ― отвечась тензэ мизолдозь Веронка.― Оно сынь уш пулт кантнить.</txt>
<trEng></trEng></sent></p>
<p><sent><txt>« Пейдеде, мерсь эсь пачканзо Андрей.</txt>
<trEng></trEng></sent>
<sent><txt>― Галя седеем ланга прок чалкси ды, мерят эйде, сон налгси, мазый цецят кочки монь ойменть пиже садсто.</txt>
<trEng></trEng></sent>
<sent><txt>Нимиляв буто, ливтни».</txt>
<trEng></trEng></sent></p></chap>
<chap><chapNo>9</chapNo>

<p><sent><txt>Сёма кода алтнесь, истя и тейсь-аштесь валсонзо: сась кудов недля-кавтос.</txt>
<trEng></trEng></sent>
<sent><txt>Мештензэ келес цитнить ниле ашо крёстт.</txt>
<trEng></trEng></sent>
<sent><txt>Ков велявты-чаравты-крёстнэ сияждыть, погонтнэ лавтовонзо ланга-сыреждить.</txt>
<trEng></trEng></sent></p>
<p><sent><txt>― Мезекс тон истя лисить? ― кевкстни сонзэ братось Андрей.</txt>
<trEng></trEng></sent></p>
<p><sent><txt>― А неят? Офицеркс.</txt>
<trEng></trEng></sent></p>
<p><sent><txt>Матря, кода здоровакшнось цёранзо марто, сеске пульзязь пазавань уголонть каршо ды кармась озномо:</txt>
<trEng></trEng></sent></p>
<p><sent><txt>― Покш пасиба тонеть, вере паз: вейке саить,― олясь уш ансяк тонь, ― омбоценть кучик минек лангс варштамо.</txt>
<trEng></trEng></sent></p>
<p><sent><txt>― Ки минек чавовсь?</txt>
<trEng></trEng></sent></p>
<p><sent><txt>― Хома.</txt>
<trEng></trEng></sent></p>
<p><sent><txt>Сёма пазава икеле штатолдонтькак видестэ стясь, минуташка чатьмонсь.</txt>
<trEng></trEng></sent>
<sent><txt>Озась мекев ды мерсь:</txt>
<trEng></trEng></sent></p>
<p><sent><txt>― Воевамскак паро маштозь.</txt>
<trEng></trEng></sent></p>
<p><sent><txt>― Эряви ли миненек те войнась?― эсензэ сянгора тюжала усанзо витнемадо мейле пшкадсь Плато.</txt>
<trEng></trEng></sent></p>
<p><sent><txt>― Тетяй, кежеть иляст са-превс путтан: истямо валтнэсэ човсемс келенть а шка.</txt>
<trEng></trEng></sent>
<sent><txt>Марят-оно ки-бути уш сови...</txt>
<trEng></trEng></sent></p>
<p><sent><txt>Совась Рамко.</txt>
<trEng></trEng></sent>
<sent><txt>Здоровакшнось роднойкс.</txt>
<trEng></trEng></sent></p>
<p><sent><txt>― Эрь, ваша благородия, витькстака тень: Борь ― конь или Митянь эзик вастне тосто?</txt>
<trEng></trEng></sent></p>
<p><sent><txt>― Истя кевкстеме может монь, од бодякай, ава.</txt>
<trEng></trEng></sent></p>
<p><sent><txt>― Мон монсь кудосонть аваяк, аволь ансяк цёра.</txt>
<trEng></trEng></sent></p>
<page>((KutoA1976-0278))</page>
<p><sent><txt>― Урьвакст, а то мейле печтнесак щканть-позда ули...</txt>
<trEng></trEng></sent></p>
<p><sent><txt>Совасть ават, кармасть кевкстнеме, кинь мирдест или цёраст марто Сёма вастневсь.</txt>
<trEng></trEng></sent></p>
<p><sent><txt>Пейдсмс лангсост ульнесь а ён, авардемскак мартост-эзь ладя.</txt>
<trEng></trEng></sent>
<sent><txt>Ды кармасть лецтнеме-ки чавовсь, ки сась кудов ранязь.</txt>
<trEng></trEng></sent></p>
<p><sent><txt>― Виряз Михей а марсеви?</txt>
<trEng></trEng></sent></p>
<p><sent><txt>― Кудосо уш.</txt>
<trEng></trEng></sent>
<sent><txt>Токо Пильге тензэ мерить.</txt>
<trEng></trEng></sent>
<sent><txt>Вить пильгезэ лиядсь войнас куманжа видьга ды яки култышка лангсо.</txt>
<trEng></trEng></sent></p>
<p><sent><txt>― Вармалонь Тишо сёрмат кучни?</txt>
<trEng></trEng></sent></p>
<p><sent><txt>― Се керш кедтеме сась.</txt>
<trEng></trEng></sent></p>
<p><sent><txt>― Важоди велень писэрькс.</txt>
<trEng></trEng></sent></p>
<p><sent><txt>― Тонсь куватьс нолдазят? </txt>
<trEng></trEng></sent></p>
<p><sent><txt>― Кемнилее чис.</txt>
<trEng></trEng></sent></p>
<p><sent><txt>Аватне срадсть.</txt>
<trEng></trEng></sent></p>
<p><sent><txt>― Ванды мольтяно чичавкань ледеме,― мерсь Плато Сёманень.</txt>
<trEng></trEng></sent></p>
<p><sent><txt>― Вельть паро тевесь, тетяй.</txt>
<trEng></trEng></sent>
<sent><txt>Ливчакавтса телам.</txt>
<trEng></trEng></sent></p>
<p><sent><txt>― Ансяк лади ли те геройнень?</txt>
<trEng></trEng></sent></p>
<p><sent><txt>― Витьстэ меремс, те ванды неявомо карми...</txt>
<trEng></trEng></sent></p>
<p><sent><txt>― Течи ладяволь бу копордамскак,― коморозонзо коскстазь мерсь Рамко.</txt>
<trEng></trEng></sent></p>
<p><sent><txt>― Тень лангс тевесь а лотки, ― согласясь Плато.</txt>
<trEng></trEng></sent></p>
<p><sent><txt>Чичавкась ульнесь ансяк пель осьмушка ды омбоце чистэнть паксянь роботанть мельга скушналгадыця офицэрэсь ледизе курок.</txt>
<trEng></trEng></sent></p>
<p><sent><txt>― Течи коськи, ванды велявтомонзо сан, вандыде мейле ванькскестэ пурнаса ды ускса кудов, ― алтась цёрась тетянстэнь.</txt>
<trEng></trEng></sent></p>
<p><sent><txt>Ансяк чопотеме кармась, састь Нужанень ават-тейтерть Тотонь Окро ды Лина.</txt>
<trEng></trEng></sent>
<sent><txt>Сёма радовась: ули ки марто кучомс попонь Женянень, записка.</txt>
<trEng></trEng></sent>
<sent><txt>Здоровакшномадо ды аламос кортнемеде мейле совась, теке прянзо салазь, горницяв, мусь ванькс конёв ды пиже карандаш.</txt>
<trEng></trEng></sent>
<sent><txt>Сёрмадсь аволь ламо ды капшазьгак.</txt>
<trEng></trEng></sent>
<sent><txt>Тердизе Линань ды кармавтсь тензэ, записканть невтезь:</txt>
<trEng></trEng></sent></p>
<p><sent><txt>― Вана тень максык Евгения Ивановнанень.</txt>
<trEng></trEng></sent></p>
<p><sent><txt>― Валт иля ёмавтне,― мерсь тензэ тона ды эцизе мештезэнзэ конёвонть.</txt>
<trEng></trEng></sent></p>
<page>((KutoA1976-0279))</page>
<p><sent><txt>― Иляк стувто.</txt>
<trEng></trEng></sent></p>
<p><sent><txt>― Монь иень, аля, кемготово ды сонсь кучимимгак.</txt>
<trEng></trEng></sent></p>
<p><sent><txt>Валскестэнть Нужат получасть Антонь пельде серма.</txt>
<trEng></trEng></sent>
<sent><txt>Семиясонть эрьва ломанентень алясь кучсь поклон, мейле поладсь: «...</txt>
<trEng></trEng></sent>
<sent><txt>Ещё кланяюсь, тесэ минек ялганть ломанькс а ловить, а еще кланяюсь, мокшнасо курго ланга ды чама бокава нерить.</txt>
<trEng></trEng></sent>
<sent><txt>Ещё кланяюсь, кочксевтить пек чуросто ды беряньстэ-кулцониязь умонь кошксетькак венстнить.</txt>
<trEng></trEng></sent>
<sent><txt>Ещё кланяюсь, сех маласо прявтось минек азарсь кискадояк кежев, а ещё кланяюсь, молияк сон минек марто леднеме таркавгак, каршонок эцицятнень лазномо каявомсто сонзэ кепетьсынек штык лангс».</txt>
<trEng></trEng></sent></p>
<p><sent><txt>― Сёма, марят? ― ловномадонть лоткамсто Плато кевкстизе цёранзо.</txt>
<trEng></trEng></sent></p>
<p><sent><txt>― Кельме сырть ютась кутьмерьган,― мерсь ловныцясь.</txt>
<trEng></trEng></sent></p>
<p><sent><txt>― Зярдояк иля обидякшно солдатт.</txt>
<trEng></trEng></sent></p>
<p><sent><txt>― А тонавтомс нельзя ды, нама уш, пей лангаяк чавомс а моли тевс.</txt>
<trEng></trEng></sent></p>
<p><sent><txt>Учовсь недлячиськак.</txt>
<trEng></trEng></sent>
<sent><txt>Сёма валске уш кармась кедьсэ часонзо лангс вантнеме, ансяк толкось мезень: Евгения Люстрицкая марто Мазы пандо прясо вастомо шкась эзь капша.</txt>
<trEng></trEng></sent></p>
<p><sent><txt>Чинзэ перть цёрась томавсь, пиревгак якась, вишня чувто пряскак кузнесь кенерезь вишнянь ярсамо, пиже куяр мельгаяк пачколесь, ялатеке шказо обед.</txt>
<trEng></trEng></sent></p>
<p><sent><txt>Обедамстояк цёрась ансяк велявтнесь, аштемс тарка эстензэ эзь муе.</txt>
<trEng></trEng></sent></p>
<p><sent><txt>― Сёма, штана потмозот пиресэ мекш эзь эце?― згилясь лангсонзо тетязо.</txt>
<trEng></trEng></sent></p>
<p><sent><txt>« Тон истят казямо валт аволить ёвта тень, бути неевлить весть, коданя офицэрэнь цела промкс кепети пильге лангс во фронт, ансяк совазан мон, ― эсь пачканзо меревсь цёрась кежензэ сазь.―Ещё Купря тензэ сёрмады «господину».</txt>
<trEng></trEng></sent>
<sent><txt>Мезе тон, Нужань Плато, велесэ ды вирьсэ эрсезь, некшнить?»</txt>
<trEng></trEng></sent></p>
<p><sent><txt>Обедэсь кудазоронть койсэ пек пароль, ансяк Сёма ярсась, мерят, сонзэ сэвсь кшись, пекензэ вачомтнесь лопавксось.</txt>
<trEng></trEng></sent>
<sent><txt>Сывель ямдонть офицэрэсь корштась ансяк ниле-вете раз ды сывелень сускомо вейкеяк эзь кунда.</txt>
<trEng></trEng></sent>
<sent><txt>Пеште товдояк тантей грецянь кашадоятькак сайсь ансяк весть и то пенч крайнесэ ды стясь.</txt>
<trEng></trEng></sent></p>
<page>((KutoA1976-0280))</page>
<p><sent><txt>Оршазель ды карсезель уш валске.</txt>
<trEng></trEng></sent>
<sent><txt>Прянзо вадяшкавтомс ды форменной картузонзо путомс ульнесь кувать ли.</txt>
<trEng></trEng></sent></p>
<p><sent><txt>Сёма тусь веленть удало виренть пачк.</txt>
<trEng></trEng></sent>
<sent><txt>Перьканзо ды пильгалонзо, такода коронь кирдезь, экше коштканть велязь, малав эрыва чувтонть прясто прасть васень ожолдыця лопатне ды сэтьместэ мадсть масторонть ёжос.</txt>
<trEng></trEng></sent></p>
<p><sent><txt>Мазы пандонть прясо, секе таркасонть, косо вастовкшность васенцеде, учось эйсэнзэ Женя.</txt>
<trEng></trEng></sent>
<sent><txt>Лаксо валозь раужо туфлясо пильгензэ песэ ульнесь голубой ды якстере кикс марто ашо илёвонь аволь вишкине паргине.</txt>
<trEng></trEng></sent>
<sent><txt>Прянзо велькссэ тейтересь кирдсь тетькезь мазый ды шождыне зонтик.</txt>
<trEng></trEng></sent></p>
<p><sent><txt>Перчатканзояк ашольть.</txt>
<trEng></trEng></sent></p>
<p><sent><txt>« Аволь бедной Иван Люстрицкой, бути истяня орштни-карстни тейтерензэ, ― меревсь эсь пачканзо Сёма.― Вкусозояк ули каштан Евгениянь.</txt>
<trEng></trEng></sent>
<sent><txt>Монь мельс тукшны те, паряк, алкукскак икелепелень офицэршась».</txt>
<trEng></trEng></sent></p>
<p><sent><txt>― Шумбрачи тонеть, Евгения Ивановна, ― мерсь талномадо пек сорныця вайгельсэ цёрась.</txt>
<trEng></trEng></sent></p>
<p><sent><txt>― Шумбрат, Семён Платононич, ― отвечась, вить кедензэ венстемстэ, тейтересь.</txt>
<trEng></trEng></sent></p>
<p><sent><txt>Те перчаткасо кедесь аламодо лепштямстояк марявсь казямо.</txt>
<trEng></trEng></sent></p>
<p><sent><txt>― Женя, тон бояронь тейтерде мазыят.</txt>
<trEng></trEng></sent></p>
<p><sent><txt>― Покш пасиба комплиментэнть кис.</txt>
<trEng></trEng></sent>
<sent><txt>Тетям баягань дворянин...</txt>
<trEng></trEng></sent></p>
<p><sent><txt>« Моданзояк ведьгемень десятина»,―мерсь эсь пачканзо цёрась.</txt>
<trEng></trEng></sent>
<sent><txt>Кевкстизе сон вечкевиксэнзэ:</txt>
<trEng></trEng></sent></p>
<p><sent><txt>― Мартот, неяви, паргояк ули?</txt>
<trEng></trEng></sent></p>
<p><sent><txt>― Те ― маскировка.</txt>
<trEng></trEng></sent>
<sent><txt>Тон жо ведь военной...</txt>
<trEng></trEng></sent>
<sent><txt>Кодамо чинет?</txt>
<trEng></trEng></sent></p>
<p><sent><txt>― Мон, Женя, прапорщикан, обер-офицэран.</txt>
<trEng></trEng></sent></p>
<p><sent><txt>― Уш витькстан: истямокс тонь ламоксть некшнитинь онстонгак.</txt>
<trEng></trEng></sent></p>
<p><sent><txt>Од цёрась, пейдезь, васодинзе щёлк! мериця ды зеркалань кондямо валдо кемензэ кочкарянь бокатнень ды мазыстэ макссь од тейтерентань честь.</txt>
<trEng></trEng></sent></p>
<p><sent><txt>― Радан служамо!</txt>
<trEng></trEng></sent></p>
<p><sent><txt>― Ну монгак те шканть эзия печтне стяко: прядыя Алатырень гимназиянть ды ней роботан од училищасонть.</txt>
<trEng></trEng></sent></p>
<page>((KutoA1976-0281))</page>
<p><sent><txt>―Тонавтат эйкакшт?</txt>
<trEng></trEng></sent></p>
<p><sent><txt>― А тон алясь чарькотьксэват.</txt>
<trEng></trEng></sent></p>
<p><sent><txt>« Кодамо пшти келезэ,― арсезевсь од цёрась.― Нать, а вечкеамам, лиякс аламодо виздевель.</txt>
<trEng></trEng></sent>
<sent><txt>Ну да ладна, свал од вашотне пстиицят».</txt>
<trEng></trEng></sent>
<sent><txt>Молемс чатьмонезь ульнесь а ён, ды Сёма пшкадсь:</txt>
<trEng></trEng></sent></p>
<p><sent><txt>― Адя паргот пештьсынек.</txt>
<trEng></trEng></sent></p>
<p><sent><txt>― Мезде?</txt>
<trEng></trEng></sent></p>
<p><sent><txt>― Сэнь инзейде.</txt>
<trEng></trEng></sent></p>
<p><sent><txt>― Косо?</txt>
<trEng></trEng></sent></p>
<p><sent><txt>― Сура крайсэ.</txt>
<trEng></trEng></sent>
<sent><txt>Рузонь поймасо монь истямо таркам ули.</txt>
<trEng></trEng></sent></p>
<p><sent><txt>― Пелян.</txt>
<trEng></trEng></sent></p>
<p><sent><txt>― Монь марто?</txt>
<trEng></trEng></sent></p>
<p><sent><txt>― Именна.</txt>
<trEng></trEng></sent></p>
<p><sent><txt>― Тей вана сыть однако.</txt>
<trEng></trEng></sent></p>
<p><sent><txt>― Тестэ мон ранкстыньдерян, марясамизь ломанть.</txt>
<trEng></trEng></sent></p>
<p><sent><txt>― Божамс теть? Сурсояк а токатан.</txt>
<trEng></trEng></sent></p>
<p><sent><txt>― Божак.</txt>
<trEng></trEng></sent></p>
<p><sent><txt>― Пожалуйста, ― чекась-покась цёрась.</txt>
<trEng></trEng></sent></p>
<p><sent><txt>― Адя, ансяк валсот аштек...</txt>
<trEng></trEng></sent>
<sent><txt>Молемстэнек ёвтнек, кода, зярдо, косо ды мезень кис получить ниле крёстт.</txt>
<trEng></trEng></sent></p>
<p><sent><txt>Эзь прядово Сёмань ёвтнемазо, сынь уш пачкодсть ков эрявсь тенст.</txt>
<trEng></trEng></sent>
<sent><txt>Кармась марявомо ёжозост аволь васоло чудиця леень экше кошт, пилезэст обед ёндонь варманть марто налксиця Суранть лажномазо.</txt>
<trEng></trEng></sent>
<sent><txt>Таркась, козонь истя пачкодсть од ломантне, ульнесь ацазь ведень кандовт нускосо ды наскосо.</txt>
<trEng></trEng></sent>
<sent><txt>Те сынст пильгало цятордыця таркась, мерят, викшнезель сэнь инзей неткстнесэ, конат ягодадо пешксе кувака гирляндакс поволевсть чадыведень мельга кандовт ламо трокс-ушкс ваязь эчке ды човине шочкотнень ланга.</txt>
<trEng></trEng></sent>
<sent><txt>Сэнь инзейтне пелькань кувалмсот, истят потьмежат, истяня кенерсть, што бути токадевить, лостерьсэ кармить прамо.</txt>
<trEng></trEng></sent>
<sent><txt>Сынсь прок ашназа сувс навазь, буто сонсь туманось лангаст ламоксть уемстэнть артынзе сынст эсензэ шожда пеленасо.</txt>
<trEng></trEng></sent></p>
<p><sent><txt>Евтнеманзо прядомстонть од цёрась витьстэ мерсь:</txt>
<trEng></trEng></sent></p>
<p><sent><txt>― Монь койсэ весе те геройстванть кис весть можна бу паламс.</txt>
<trEng></trEng></sent></p>
<p><sent><txt>― Кинень ды кинь?</txt>
<trEng></trEng></sent></p>
<p><sent><txt>― Монень ды тонь.</txt>
<trEng></trEng></sent></p>
<p><sent><txt>― Здаюсь, ― кепединзе кедензэ Женя, секс што паргось ульнесь, нама, цёранть кедьсэ, ― теке жо ули энялдомам.</txt>
<trEng></trEng></sent>
<page>((KutoA1976-0282))</page>
<sent><txt>Аламос-мейс аштек, учок: тесэ минек несамизь эрьва ёндо.</txt>
<trEng></trEng></sent>
<sent><txt>Вельть уш пек панжадо те таркась,― рузкс арсемстэ, кортась эрзякс од тейтересь.</txt>
<trEng></trEng></sent></p>
<p><sent><txt>― Васня эно пештясынек паргонть.</txt>
<trEng></trEng></sent>
<sent><txt>Кочкак, Евгения Ивановна.</txt>
<trEng></trEng></sent>
<sent><txt>Неят оно чувтнэ-кандтнэ ланга зняро поволевезь инзейть, мерят, эрзянь сэнь понгст ламбавтнезь аштить пиже-мазый лопаст алга.</txt>
<trEng></trEng></sent></p>
<p><sent><txt>― Вельть казямосто кортат, любезной кавалер.</txt>
<trEng></trEng></sent></p>
<p><sent><txt>― Войнасо чевте, лембе валс а тонадат.</txt>
<trEng></trEng></sent></p>
<p><sent><txt>― Ну ней жо тон аволь войнасат.</txt>
<trEng></trEng></sent>
<sent><txt>Мон меринь «здаюсь».</txt>
<trEng></trEng></sent>
<sent><txt>Теяк тонеть аламо?</txt>
<trEng></trEng></sent></p>
<p><sent><txt>― Мон учан, зярдо ушодови минек паламось.</txt>
<trEng></trEng></sent></p>
<p><sent><txt>― Тонсь неят, паргонть ансяк потмаксозо ацавсь.</txt>
<trEng></trEng></sent></p>
<p><sent><txt>Ниле пиже курот васодевсть, прок вейке-вейке марто тошкамо.</txt>
<trEng></trEng></sent>
<sent><txt>Кекшсть од ломантне сынст юткс.</txt>
<trEng></trEng></sent></p>
<p><sent><txt>Зярс мольсь васенце паламось? Ки соды.</txt>
<trEng></trEng></sent>
<sent><txt>Паряк, вейкесь аламоль...</txt>
<trEng></trEng></sent></p>
<p><sent><txt>Ондаж ды Пичал эрьктнень юткова кшнакс чавозь летьке янганть ютамстост пельс пешксе корзинканть кандсть кавонест, ведьменть кавто пельга кундазь.</txt>
<trEng></trEng></sent>
<sent><txt>Женя пшкадсь:</txt>
<trEng></trEng></sent></p>
<p><sent><txt>― Вечкемнем, эзить фатяяк, кода получить уш ветеце крёст: кирьгазот поводимек монь.</txt>
<trEng></trEng></sent>
<sent><txt>Обуцямгак а содасак.</txt>
<trEng></trEng></sent>
<sent><txt>Аздан мезес панжат мартон...</txt>
<trEng></trEng></sent></p>
<p><sent><txt>Эзь неяво, косо ларнось поймань лугаванть ардомсто чаво крандаз.</txt>
<trEng></trEng></sent>
<sent><txt>Эйсэнзэ сорнось кувака ды лужаня моро, конанть валонзояк эзть маряво.</txt>
<trEng></trEng></sent>
<sent><txt>Те прок сонзэ тресясть а вейкеть кияванть ускомсто.</txt>
<trEng></trEng></sent></p>
<p><sent><txt>Женя вельтинзе кружала марто шолконь ашо пацинесэнзэ сельмензэ ды, вишка сильдейтнень ланга пупорькшнемстэ, мольсь истя, што ноцковтневсь илеень паргоськак.</txt>
<trEng></trEng></sent>
<sent><txt>Лия ёнов ваномстонзо, Сёма тевень содыцякс мерсь:</txt>
<trEng></trEng></sent></p>
<p><sent><txt>― Ки-бути, нать, капши чеень леднеме...</txt>
<trEng></trEng></sent></p>
<p><sent><txt>Пек дивавтызе Нужань Платонь се тевесь, зярдо сонсь Панов боярось кучизе сонзэ Сёманть инжекс тердеме Локотковонь.</txt>
<trEng></trEng></sent>
<sent><txt>Камердинерэсь сась тройкасо, конась кильдезель нурсиця рессора марто тарантасос.</txt>
<trEng></trEng></sent>
<sent><txt>Карксамс сюконязь, Арефий Логинович мерсь весёла прапорщикентень:</txt>
<trEng></trEng></sent></p>
<page>((KutoA1976-0283))</page>
<p><sent><txt>― Столбовой дворянин Митрофан Адамович Панов изволит просить вас, ваше благородие, на чашку чаю, потому как вы герой и полный кавалер.</txt>
<trEng></trEng></sent></p>
<p><sent><txt>― А как ему известно стало обо мне?</txt>
<trEng></trEng></sent></p>
<p><sent><txt>― Вестимо, из газет узнали-с.</txt>
<trEng></trEng></sent></p>
<p><sent><txt>― Нынче у меня совсем другие были планы, но по приглашению не ехать не любезно.</txt>
<trEng></trEng></sent>
<sent><txt>Что ж...</txt>
<trEng></trEng></sent>
<sent><txt>Везите.</txt>
<trEng></trEng></sent>
<sent><txt>Коль нельзя иначе, я готов.</txt>
<trEng></trEng></sent>
<sent><txt>А это далеко?</txt>
<trEng></trEng></sent></p>
<p><sent><txt>― Двенадцать верст.</txt>
<trEng></trEng></sent>
<sent><txt>Наш барин перестроил бывший графский дворец, сожженный двенадцать лет тому назад, и совсем недавно переехал в него на постоянное жительство.</txt>
<trEng></trEng></sent>
<sent><txt>Там стало лучше, чем при их сиятельстве...</txt>
<trEng></trEng></sent></p>
<p><sent><txt>― Тогда я захвачу с собой шинель.</txt>
<trEng></trEng></sent></p>
<p><sent><txt>― Прикажите нести ее в карету?</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Про непогодь, пожалуй, пригодится.</txt>
<trEng></trEng></sent></p>
<p><sent><txt>― Знамо, на погоду божья воля.</txt>
<trEng></trEng></sent></p>
<p><sent><txt>Логинов озась инжекс ардыцянть пильге пес (истя тензэ кармавтозель: « Иля оза ваксозонзо, каналья!»).</txt>
<trEng></trEng></sent></p>
<p><sent><txt>Тусть пандало покш кияванть.</txt>
<trEng></trEng></sent>
<sent><txt>Ондаж эрьке чиресэ цыгант пидесть обед ды весе се таркаванть варма мельга кайсететсь ям марто ликшань ямксонь каша чине.</txt>
<trEng></trEng></sent>
<sent><txt>Кучерэсь (аволь уш Харитон-лия, седе од) витизе толга марто шляпанзо ды кармась морамо.</txt>
<trEng></trEng></sent></p>
<p><sent><txt>― Ваше благородие, тыненк, паряк, а вечкеви те олухонть лырнэмазо? ― кевкстизе Сёмань Локотков.― Ансяк ве вал ёвтамс-лотки кирьгапаренть истя тетьксемеде.</txt>
<trEng></trEng></sent></p>
<p><sent><txt>― Кадык моры.</txt>
<trEng></trEng></sent>
<sent><txt>Монень а меши.</txt>
<trEng></trEng></sent></p>
<p><sent><txt>Кучерэсь морась ки лангонть перть.</txt>
<trEng></trEng></sent></p>
<p><sent><txt>Пачкодсть Панов бояронть покш усадьбантень.</txt>
<trEng></trEng></sent></p>
<p><sent><txt>« Мерят эзь ютаяк тия виев даволкс революциясь,― арсесь Арефий, панжадо покш кенкштнева совамсто.― Бути мезеяк тесэ полавтовсь, те-одов ды, паряк, седеяк парсте теезь дворецэсь красязь бежевоенть таркас валдо пижесэ.</txt>
<trEng></trEng></sent>
<sent><txt>Те мазый парконтень лади седе пек».</txt>
<trEng></trEng></sent></p>
<p><sent><txt>Омбоце этажонть панжозь вальмава кайсететсь пианиносо седямонь мельга тейтерь-авань мазыстэ морамо:</txt>
<trEng></trEng></sent></p>
<p><sent><txt>Черные розы, эмблемы печали,</txt>
<trEng></trEng></sent></p>
<p><sent><txt>При встрече последней ты мне преподнес.</txt>
<trEng></trEng></sent></p>
<p><sent><txt>С грустью глубокой мы оба молчали.</txt>
<trEng></trEng></sent></p>
<p><sent><txt>Плакать хотелось, но не было слез.</txt>
<trEng></trEng></sent></p>
<p><sent><txt>Сёмань вастомо лиссь парадной покш подъездэнть лангс сонсь Митрофан Адамович, амазый, буто кукшон потомкс.</txt>
<trEng></trEng></sent><page>((KutoA1976-0284))</page>
<sent><txt>Эрьва кувака усанзо песь пурдазь верев.</txt>
<trEng></trEng></sent>
<sent><txt>Инжензэ каршо кедень венстезь ды сэрейкс прянзо невтеме бажамсто пильге сур лангсо яказь, эскельдясь весть-кавксть од цёранть каршо.</txt>
<trEng></trEng></sent>
<sent><txt>Сёмань сельмс икелевгак каявсь, што те вишка боярнэнть пильгтне кичкереть ды покшт.</txt>
<trEng></trEng></sent>
<sent><txt>Вакссонзо молемстэ апак фатя чалгамскак понгить.</txt>
<trEng></trEng></sent></p>
<p><sent><txt>Азоронть эйстэ качатотсь французской духкень эль-эль марявиця тантей чине.</txt>
<trEng></trEng></sent></p>
<p><sent><txt>― Шумбрачи, вечкевиця Семён Платонович, ― мерсь Митрофан Адамович ды венстизе кельме кедензэ.― Добро пожаловать.</txt>
<trEng></trEng></sent>
<sent><txt>Покш поздоровт тенк обер-прапорщикень чинэнть марто ды святой Георгиень крёстонть ниле степенень кавалерксчинть мартояк.</txt>
<trEng></trEng></sent>
<sent><txt>Энялдан, ютадо монь эрямо пизэнтень, вадря славань кандыця герой!</txt>
<trEng></trEng></sent></p>
<p><sent><txt>Сёма совась прок ёвксос.</txt>
<trEng></trEng></sent>
<sent><txt>Мезе ней ― диви, козонь варшты-сельмезэнзэ каяты мезеяк пек питней.</txt>
<trEng></trEng></sent>
<sent><txt>Вере-мазый люстрат, ало-ковёрт, стенатнева Нужань вальматнеде, улема, кавксть-колмоксть седе покш зеркалат ды эрьва кодамо картинат.</txt>
<trEng></trEng></sent>
<sent><txt>Уголтнэва ашо сияждыця мраморонь ды тюжа сыреждиця бронзань изваяният.</txt>
<trEng></trEng></sent>
<sent><txt>Тесэ ― фарфор, тосо ― хрусталь, колмоце таркасо-варштавксонь радовавтниця цецят.</txt>
<trEng></trEng></sent></p>
<p><sent><txt>« Ютавлиньгак тияня ськамон,― арсезевсь инжесь,― нерькставлия бу прям панжадо кенкшень таркас зеркалас ды, секень вант, томбавлия коням или порксавлия сляниканть.</txt>
<trEng></trEng></sent>
<sent><txt>Вант, кодамо роскошсо эри те раужо чичавось.</txt>
<trEng></trEng></sent>
<sent><txt>А, бути сонзэ оршавтомс, хоть пейдемань кис, эрзякс, карсемс пильгезэнзэ карть-пракстат, ― праволь бу раказь весе Нал велесь».</txt>
<trEng></trEng></sent></p>
<p><sent><txt>Мейле кодамо столь путовтсь те, прок нарошноень, боярнэсь! Мезть ансяк арасельть сонзэ лангсо!</txt>
<trEng></trEng></sent></p>
<p><sent><txt>Митрофан Адамович шлёпадинзе вейс-вейс кедь лапанзо.</txt>
<trEng></trEng></sent>
<sent><txt>Совасть кавто лакейть.</txt>
<trEng></trEng></sent>
<sent><txt>Вейкесь арась кудазоронть удалов, омбоцесь-Сёмань.</txt>
<trEng></trEng></sent>
<sent><txt>Понгавтсть кирьгазост сэняждыця ашо салфеткат, нать, кода чарькодсь инжесь, мештест а пацькавомадо ды путсть икелест чаво блидятнес, кона кодамо кармавты, закуска.</txt>
<trEng></trEng></sent>
<sent><txt>Обедамост или, паряк, ужинамост перть азорось то куч-нось эйсэст-иляст маря, мезе сыненст а эряви содамс, то тердтнесь мекев, истя жо кедь лапанзо вейс хлопадезь, бути эрявсь кодамояк полавкс.</txt>
<trEng></trEng></sent></p>
<page>((KutoA1976-0285))</page>
<p><sent><txt>― Васенце тостонть яволявтсынек минек веранть, инязоронть ды отечестванть кисэ,― мерсь шампанской марто бокалонзо кепедемстэнть кудазорось.</txt>
<trEng></trEng></sent></p>
<p><sent><txt>Аламодо закусямодост мейле мерсь:</txt>
<trEng></trEng></sent></p>
<p><sent><txt>― Омбоце тостось сетнень кис, конат арасть кудосо.</txt>
<trEng></trEng></sent>
<sent><txt>Моньгак цёрам, Виталий, истя жо войнасо.</txt>
<trEng></trEng></sent></p>
<p><sent><txt>― Инфантериясо, кавалериясо или артиллериясо?</txt>
<trEng></trEng></sent></p>
<p><sent><txt>― Интендантствань главной управлениясо.</txt>
<trEng></trEng></sent></p>
<p><sent><txt>― Войскань истямо родтонть мон марян васенцеде.</txt>
<trEng></trEng></sent></p>
<p><sent><txt>Те провиантсо ды обмундированиясо тынк снабжениянь часть.</txt>
<trEng></trEng></sent></p>
<p><sent><txt>« Тосо салыть казённой ламодо ламо ярмакт, ― арсезевсь офицэрсь.</txt>
<trEng></trEng></sent>
<sent><txt>― Пек паро воёмамо тарказо бояронь левксэнть».</txt>
<trEng></trEng></sent>
<sent><txt>Вайгельсэ жо кевкстизе:</txt>
<trEng></trEng></sent></p>
<p><sent><txt>― Кодамо жо званиязо тынк цёранть?</txt>
<trEng></trEng></sent></p>
<p><sent><txt>― Поручик.</txt>
<trEng></trEng></sent>
<sent><txt>Сон иеде-кавтодо тынденк сыре...</txt>
<trEng></trEng></sent>
<sent><txt>Панжик куншка вальманть, ― кармавтсь удалонзо лакеентень.</txt>
<trEng></trEng></sent>
<sent><txt>― Эге, кодамо ванькс коштось...</txt>
<trEng></trEng></sent>
<sent><txt>Колмоце тост яволявтан тынк кисэ, паро славань кандыця герой.</txt>
<trEng></trEng></sent>
<sent><txt>Леменк уш семс сёрмадозь Московонь Кремлясо Покш дворецэнь Георгиевской залонть стенаскак.</txt>
<trEng></trEng></sent></p>
<p><sent><txt>― Алкукс?</txt>
<trEng></trEng></sent></p>
<p><sent><txt>― Кенгелеме а маштан.</txt>
<trEng></trEng></sent></p>
<p><sent><txt>Панжозь вальманть пачк ушостонть каятотсь ламо цёра ломанень вельть кувакасто ды пек лужанясто морамо.</txt>
<trEng></trEng></sent>
<sent><txt>Митрофан Адамович ноцковтызе маласонзо сонетканть.</txt>
<trEng></trEng></sent>
<sent><txt>Сеск совась Арефий.</txt>
<trEng></trEng></sent></p>
<p><sent><txt>― Лоткавтык лырнэмаст, ― кежевстэ кармавтсь сенень боярось.―Тонсь а марят, нать, каналья?</txt>
<trEng></trEng></sent></p>
<p><sent><txt>― Кить истя морыцятне? ― кевкстизе кежеявтниця кудазоронть прапорщикесь:</txt>
<trEng></trEng></sent></p>
<p><sent><txt>― Пленнойть.</txt>
<trEng></trEng></sent>
<sent><txt>Кавтосядт австриецт.</txt>
<trEng></trEng></sent>
<sent><txt>Мон улко приминь роботамо, да сынь вечкить ансяк ярсамо ды удомо.</txt>
<trEng></trEng></sent>
<sent><txt>Велева солдаткатне килейкс кольгить-авардить, неть айгортнэ жо, марятадо, морыть.</txt>
<trEng></trEng></sent></p>
<p><sent><txt>« Тень коряскак войнась тензэ лезэв»,― меревсь инжесь эсь пачканзо ды пшкадсь:</txt>
<trEng></trEng></sent></p>
<p><sent><txt>― Минек пачкодемстэнть ава морась тесэ мазыстэ.</txt>
<trEng></trEng></sent></p>
<p><sent><txt>― Се урьвам.</txt>
<trEng></trEng></sent>
<sent><txt>А шнаса сонзэяк: мирдезэ пиштевти войнасо, а сонзэ тесэ кавто пособицянзо ― хи-хи-хи да ха-ха-ха.</txt>
<trEng></trEng></sent>
<sent><txt>Пленнойтнень лангаяк лиясто сельмть кайси.</txt>
<trEng></trEng></sent>
<sent><txt>Келезэсткак машты...</txt>
<trEng></trEng></sent></p>
<p><sent><txt>Сёма бояронть пеняцямо шкасто матедевсь шампанскойденть.</txt>
<trEng></trEng></sent>
<page>((KutoA1976-0286))</page>
<sent><txt>Лакейтне кандызь алянть оймсеме лия комнатас, конась анокстазель сонзэ лемс.</txt>
<trEng></trEng></sent></p>
<p><sent><txt>Валске, завторкамсто, похмелиянзо витемадо мейле сеск, Сёма сыргась кудов.</txt>
<trEng></trEng></sent>
<sent><txt>Ускомонзо тусь исяк сонзэ тей пачтиця кучерэсь, кона кинть перть аволясь прянзо велькска цёко марто кшнань локшосо.</txt>
<trEng></trEng></sent>
<sent><txt>Сёманень марявсь, текень вант сонгак понги риштядемс.</txt>
<trEng></trEng></sent></p>
<p><sent><txt>Кучерэнть ульнесь мелявксозо лия: героесь ускомонзо кисэ трешниккак эзь максо сонензэ исяк «на чай»  ды течияк, паряк, истя теи.</txt>
<trEng></trEng></sent>
<sent><txt>Вешемс или лецтемс тензэ марявсь а ён.</txt>
<trEng></trEng></sent>
<sent><txt>Отказы-виськс ули.</txt>
<trEng></trEng></sent></p>
<p><sent><txt>Зарецкой ланга ютамстост марясть эрзякс морыцят.</txt>
<trEng></trEng></sent></p>
<p><sent><txt>― Ванька Шитов снова загулял,― мерсь кучерэсь Сёманень.</txt>
<trEng></trEng></sent></p>
<p><sent><txt>Од цёранть мельс ледсь васолбодядонзо тетянзо ёвтнемась.</txt>
<trEng></trEng></sent>
<sent><txt>Шитовонь Иванонь Изэрькень томбале семс ули нешке пиринезэ.</txt>
<trEng></trEng></sent>
<sent><txt>Кудыне марто.</txt>
<trEng></trEng></sent>
<sent><txt>Тосо сон эри.</txt>
<trEng></trEng></sent>
<sent><txt>Яки кеветее нешкензэ мельга.</txt>
<trEng></trEng></sent>
<sent><txt>Калт кунды.</txt>
<trEng></trEng></sent>
<sent><txt>Бути удалы тензэ миемс медь или калнэть, ярмактнень марто сон моли Зарецкойсэ трактирэв ды муи тосто ялгат.</txt>
<trEng></trEng></sent>
<sent><txt>Анды-симди сынст ярмаконзо маштомс.</txt>
<trEng></trEng></sent>
<sent><txt>Лита баба учи, учи мирдензэ ― туи вешнемензэ.</txt>
<trEng></trEng></sent>
<sent><txt>Мусы, кундасы удыця поланзо покш карь прядо, треси-треси кувака пильгензэ-пувтасы атянть, ветясы секе жо трактирэнтень, рами похмелензэ витемс пель штоф, сонськак сими рюмка-кавто мартонзо ды туить мейле кавонест кутмордазь Нал велев, нама, гайсэ моразь.</txt>
<trEng></trEng></sent></p>
<p><sent><txt>Оно течияк истя молить вальмалга ды морыть.</txt>
<trEng></trEng></sent>
<sent><txt>Мельгаст ваномсто Никанорыч, трактирэнть азорось, раки заведениянзо кустембрясо, пекень кундазь.</txt>
<trEng></trEng></sent></p>
<p><sent><txt>Неть кавто морыцятне редизь лишмесэ молиця нуцькаст.</txt>
<trEng></trEng></sent></p>
<p><sent><txt>― Озавтомизь, герой! ― ранкстась виздемадонть якстерьгадыця Сёманень васолбодязо.</txt>
<trEng></trEng></sent></p>
<p><sent><txt>Кучерэсь лоткамодо кармавтомантень радовась: уш ней ускомост кис тензэ знярояк да максыть.</txt>
<trEng></trEng></sent></p>
<p><sent><txt>Иван озась нуцьканзо ваксс.</txt>
<trEng></trEng></sent>
<sent><txt>Лита баба мирдензэ пильге пес.</txt>
<trEng></trEng></sent></p>
<p><sent><txt>― Тон, васолбодяй, мекс эсеть ярмакот лангс, келя, симдят ломанть?</txt>
<trEng></trEng></sent></p>
<p><sent><txt>― Истя сюпавкс теян арасьчисэ пиштицят.</txt>
<trEng></trEng></sent>
<sent><txt>Иредезь ломанде шкас оргоди рискс, мельсапаро ды сэпей нужаяк...</txt>
<trEng></trEng></sent></p>
<page>((KutoA1976-0287))</page>
<p><sent><txt>― Таштак ярмакт-арасьчись истякак мартот прости.</txt>
<trEng></trEng></sent></p>
<p><sent><txt>― Содавлитькак, Сёма, зняронь курксто пасибат ней марян, истямо превс аволимек путо.</txt>
<trEng></trEng></sent>
<sent><txt>Лихановдо марсить?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent></p>
<p><sent><txt>― Нать, ярмункав эзить яксе вестькак.</txt>
<trEng></trEng></sent></p>
<p><sent><txt>― Евтнек эно, кодамо се ломанесь.</txt>
<trEng></trEng></sent></p>
<p><sent><txt>― Вана сон уш алкукскак, меремс, аля.</txt>
<trEng></trEng></sent>
<sent><txt>Тыргаконь.</txt>
<trEng></trEng></sent>
<sent><txt>руз.</txt>
<trEng></trEng></sent>
<sent><txt>Васолга лишменек-прянек сон иень перть пурны.</txt>
<trEng></trEng></sent>
<sent><txt>Покш ярмункасто бойка тройкасо арды Зарецкоев базаронть пачка ды рессора марто тарантасонть кавто ёнга васонь коморсо ёртни пиже марто сиянь ярмакт.</txt>
<trEng></trEng></sent>
<sent><txt>Мешокозо чами-сон буто ведьс ваи-таго туи пурнамо.</txt>
<trEng></trEng></sent></p>
<p><sent><txt>― Се пельбреве.</txt>
<trEng></trEng></sent></p>
<p><sent><txt>― Монь ялгам...</txt>
<trEng></trEng></sent></p>
<p><sent><txt>Зярдо пачкодсть Шитовонь орта лангс, Лита баба макссь кучерэнтень гривенник, а офицэрэсь-четвертак.</txt>
<trEng></trEng></sent></p>

<p><sent><txt>Туеме чинзэ каршо, чопотеме шкасто Сёма ды Евгения Люстрицкая, вейке-вейкенень запискань кучнемеде мейле, васодсть васня Мазы пандо прясо, мейле тусть вирьга якамо.</txt>
<trEng></trEng></sent>
<sent><txt>Лиссть полянас.</txt>
<trEng></trEng></sent>
<sent><txt>Офицэрэсь каподизе беремас алужонзо ды бойкасто кармась сонзэ чаравтомонзо.</txt>
<trEng></trEng></sent>
<sent><txt>Женя нейсь, кода велязевсь маласо килеесь, васоло менелесь ды пильгалост пек пиже лугась.</txt>
<trEng></trEng></sent></p>
<p><sent><txt>― Нолдамак, инескеть, а то човоргаты седеем,― витькстась сон велямстонзо, хоть пек вечкевсь тензэ цёранть виезэ.</txt>
<trEng></trEng></sent></p>
<p><sent><txt>Сёма сеске лоткась кружамодонть.</txt>
<trEng></trEng></sent></p>
<p><sent><txt>― Ванды туят,― седеймарязь мерсь од тейтересь.― Ёвтак тетятень ды аватень, кить ней мартот минь, а то бути шачтан, эрямс тень ули а косо.</txt>
<trEng></trEng></sent>
<sent><txt>Тетям ломанесь строгой, нама уш, кудостояк паньсамам...</txt>
<trEng></trEng></sent></p>
<p><sent><txt>― Ладна.</txt>
<trEng></trEng></sent>
<sent><txt>Минек семиясь вишкине, кудось-покш.</txt>
<trEng></trEng></sent>
<sent><txt>Приматадызь.</txt>
<trEng></trEng></sent>
<sent><txt>Моньгак патям шачтокшнось тейтерькс.</txt>
<trEng></trEng></sent>
<sent><txt>Учительницаткак тетям-авам вечкить.</txt>
<trEng></trEng></sent>
<sent><txt>Елена Павловна Таланова кувать эрясь кедьсэнек квартиранткакс.</txt>
<trEng></trEng></sent>
<sent><txt>Тонь-жо мон уш никс лован...</txt>
<trEng></trEng></sent></p>
<p><sent><txt>― Мельспаро тень марямс.</txt>
<trEng></trEng></sent>
<sent><txt>Пасиба.</txt>
<trEng></trEng></sent></p>
<p><sent><txt>― На здоровия.</txt>
<trEng></trEng></sent></p></chap>
<chap><chapNo>10</chapNo>
<page>((KutoA1976-0288))</page>
<p><sent><txt>Ведьгевсэ Валдаень Кандрань нуцьказо Сега редизе, кода Алякань Таня, кемзисемге иесэ од тейтересь, бажась кепедемс лавтовонзо лангс колмошка пондонь сталмосо мешоконть.</txt>
<trEng></trEng></sent>
<sent><txt>Цёрась лездась тензэ ды потазевсь мазый ды покш сельмедензэ.</txt>
<trEng></trEng></sent>
<sent><txt>Таня истя чевтестэ ды лембестэ варштась лангозонзо валтомо сюкпрянь ёвтазь-сеск седеензэ солавтызе ды калавтызе.</txt>
<trEng></trEng></sent>
<sent><txt>Визделгадсть кавонест, прок васенцеде нейсть вейке-вейкень.</txt>
<trEng></trEng></sent>
<sent><txt>Ды те варштавксось кирвайсь потмозост мезе-бути тантейстэ куцтиця.</txt>
<trEng></trEng></sent>
<sent><txt>Паряк, се вейке-вейкень вечкемаст, прок пургондавкс, панжсь.</txt>
<trEng></trEng></sent></p>
<p><sent><txt>Сега ведьгевстэнть лиссь ушов Танянь ильтямо ды вансь мельганзо сень икельдензэ ёмамс.</txt>
<trEng></trEng></sent>
<sent><txt>Варштась мейле менельс-тосто неинзе Танянь сельме ашонзо, варштась Светой лисьманть маласо верьгизэнь баяга сэнь цецянть лангс ― рединзе сонзэ мельс туиця тейтеренть сэтьме сельме эрьгензэ.</txt>
<trEng></trEng></sent></p>
<p><sent><txt>« Зярс а конявить Танянь мазыдеяк-мазый сельмтне-карман вечкемест»,―арсезевсь од цёрась.</txt>
<trEng></trEng></sent></p>
<p><sent><txt>Цецянть лангс ацавсь пелень сулей.</txt>
<trEng></trEng></sent>
<sent><txt>Сегань мельс ледсь: « Тетям а вечки кодаткак сюпавт.</txt>
<trEng></trEng></sent>
<sent><txt>Алякатне козявт.</txt>
<trEng></trEng></sent>
<sent><txt>Ну, паряк, минек свадьбанть самс тееви революциясь, конань учи тетям, ды сынь улить аволь истят каштант.</txt>
<trEng></trEng></sent>
<sent><txt>А семс кортамояк мартон а кармить.</txt>
<trEng></trEng></sent>
<sent><txt>Таня, паряк, сонсь оргодезь уш монь экшс лиси».</txt>
<trEng></trEng></sent></p>
<p><sent><txt>Зярдо яжавсь сюрось, Сега тусь аволь кудов ― кузницяв, деданстэнь лездамо.</txt>
<trEng></trEng></sent>
<sent><txt>Ансяк Танядо арсезь, роботась истя, што Кандра атя сеске жо кевкстизе:</txt>
<trEng></trEng></sent></p>
<p><sent><txt>― Паряк, ведьгевсэнть, аля, полавтыдизь?</txt>
<trEng></trEng></sent></p>
<p><sent><txt>― Эзимизь.</txt>
<trEng></trEng></sent></p>
<p><sent><txt>― Мекс эно прок пидезят?</txt>
<trEng></trEng></sent></p>
<p><sent><txt>― А тонсь од цёракс, нать, араселить?</txt>
<trEng></trEng></sent></p>
<p><sent><txt>― Ульнинь.</txt>
<trEng></trEng></sent></p>
<p><sent><txt>― Од тейтерь лангс эзить варштне?</txt>
<trEng></trEng></sent></p>
<p><sent><txt>― Муить мезде бодять марто кортамс, виськстэме.</txt>
<trEng></trEng></sent>
<sent><txt>Молоткасо кода каян вана теть озамо тарка ланга.</txt>
<trEng></trEng></sent></p>
<p><sent><txt>― Ды мейле пекеть пешкеди, што ли?</txt>
<trEng></trEng></sent></p>
<p><sent><txt>― То-то неяви ды маряви, тетят арась кудосо.</txt>
<trEng></trEng></sent>
<sent><txt>Сон воёви, тон озороват, а кунсолат.</txt>
<trEng></trEng></sent></p>
<p><sent><txt>― Оймсема шкасто Кандра атя кевкстизе нуцьканзо:</txt>
<trEng></trEng></sent></p>
<p><sent><txt>― Кинь доча мелезэть тусь?</txt>
<trEng></trEng></sent></p>
<page>((KutoA1976-0289))</page>
<p><sent><txt>― Ну да, тонеть ансяк ёвтак...</txt>
<trEng></trEng></sent>
<sent><txt>Мейле кармат лангсон згилямо.</txt>
<trEng></trEng></sent></p>
<p><sent><txt>― От те бох, валгак а ёвтан зярдояк.</txt>
<trEng></trEng></sent>
<sent><txt>Чей, мон аволь эйкакшан...</txt>
<trEng></trEng></sent></p>
<p><sent><txt>― Алякань Захаронь.</txt>
<trEng></trEng></sent>
<sent><txt>Лемезэ Таня.</txt>
<trEng></trEng></sent></p>
<p><sent><txt>― Верьга бажат ливтнеме.</txt>
<trEng></trEng></sent>
<sent><txt>Прат.</txt>
<trEng></trEng></sent></p>
<p><sent><txt>― Монськак чияк сакшнынь истямо превс.</txt>
<trEng></trEng></sent>
<sent><txt>Секс ёномгак ёмсетеме кармась.</txt>
<trEng></trEng></sent></p>
<p><sent><txt>― Иля мелявто шканзо самс.</txt>
<trEng></trEng></sent></p>
<p><sent><txt>― Эх, шкась манчемеяк машты.</txt>
<trEng></trEng></sent></p>
<p><sent><txt>― Паряк, тетять кондят алятне кармавтсызь роботамо минек лангскак.</txt>
<trEng></trEng></sent></p>
<p><sent><txt>― Марят, кода гайги крандазонть ало кись?</txt>
<trEng></trEng></sent></p>
<p><sent><txt>― Телесь маласо...</txt>
<trEng></trEng></sent></p>
<p><sent><txt>Чокшне састь кудов уш сундерьгадозь ды савтовсь тенст кирвастемс уськс поводезь лампанть.</txt>
<trEng></trEng></sent>
<sent><txt>Ужинамодо мейле Сегань бабазо таргась пазава удалдо пиже конвертсэ сёрма ды максызе ловномс нуцьканстэнь.</txt>
<trEng></trEng></sent>
<sent><txt>Поклондо мейле сеске жо Гурьян сёрмадсь эрзякс:</txt>
<trEng></trEng></sent></p>
<p><sent><txt>« Превей ломанть кортнить, курок сы шка, зярдо карматано воёвамо аволь сюпавонь кис-минсенек олячинть идемстэ.</txt>
<trEng></trEng></sent>
<sent><txt>Анокстак эсь прят монень лезэдеме, Сега цёрам».</txt>
<trEng></trEng></sent></p>
<p><sent><txt>― Устя, матрык толонть, а то ласты пузыресь,― мерсь кудазорось нинстэнь.</txt>
<trEng></trEng></sent>
<sent><txt>― Аволь дёшова: гривен-никенть мастордо а кепедьсак.</txt>
<trEng></trEng></sent></p>
<p><sent><txt>Ужинамсто кузнецесь, судосонзо шлёрькаезь, эсь пачканзо кортась: « Минек рачителесь эрьва сёрмасонзо лецтни ки соды мезть.</txt>
<trEng></trEng></sent>
<sent><txt>Мезе моли кудосо, седе сон а кевкстни ды а мелявты.</txt>
<trEng></trEng></sent>
<sent><txt>Икеле ладсо парт иля учне пельдензэ.</txt>
<trEng></trEng></sent>
<sent><txt>Монь а кунсолы ды превс а путови.</txt>
<trEng></trEng></sent>
<sent><txt>Мезе теемс мартонзо-вере паз ансяк седе соды».</txt>
<trEng></trEng></sent></p>
<p><sent><txt>Сёксенть ламо тевензэ ды валонзо, секс телесь эсензэ кувака пекензэ марто сась, кода икелеяк, тунь апак учо.</txt>
<trEng></trEng></sent>
<sent><txt>Веть прась куманжава чевте лов ды, васняяк, керявтынзе эмеж пиретнева капстатнень.</txt>
<trEng></trEng></sent>
<sent><txt>Зняро голой прят пшти узерьсэ керсесть.</txt>
<trEng></trEng></sent>
<sent><txt>Пиже лопадо, прок пиледе, кундазь мацтост лангов или жо кудов очксо керсемс кандтнесть ломантне, мерят, лазарете.</txt>
<trEng></trEng></sent></p>
<p><sent><txt>Война!</txt>
<trEng></trEng></sent></p>
<p><sent><txt>Ков нля варшта, мезе иля тей-нейсак-моли война.</txt>
<trEng></trEng></sent></p>
<p><sent><txt>19 А.</txt>
<trEng></trEng></sent>
<sent><txt>Куторкин.</txt>
<trEng></trEng></sent></p>

<page>((KutoA1976-0290))</page>
<p><sent><txt>Нал велеванть иестэ иес яки пурныця татар Абдулка.</txt>
<trEng></trEng></sent>
<sent><txt>Весе тензэ мерить «князь».</txt>
<trEng></trEng></sent>
<sent><txt>Лангсонзо нулатне.</txt>
<trEng></trEng></sent>
<sent><txt>бути ёртомс сынст навоз куця пряс, ве сянго сюроскак а понгить.</txt>
<trEng></trEng></sent>
<sent><txt>Карсезьгак а лембестэ.</txt>
<trEng></trEng></sent>
<sent><txt>Пурны жо сон ансяк якшамо шкасто.</txt>
<trEng></trEng></sent>
<sent><txt>Сови киненьгак, пильгензэ вейс вачкои, кода тейнить сынст кельмемстэ, ды кедензэ, теке шлямстост, ёзазь, яла пеняци эрьва кудонь азоравантень:</txt>
<trEng></trEng></sent></p>
<p><sent><txt>― Эх, тютка, ху-лат-на-ааа...</txt>
<trEng></trEng></sent></p>
<p><sent><txt>Те, нама, сон истя мери, штобу жалявлизь ды максовольть седе покш кши сускомо.</txt>
<trEng></trEng></sent></p>
<p><sent><txt>Совась истя сон весть Вирязнэнь ды мик талакадсь: кудось ава ломанде пешксе.</txt>
<trEng></trEng></sent></p>
<p><sent><txt>Мольсь малазонзо Вирязонь Агейнись, Васюха.</txt>
<trEng></trEng></sent>
<sent><txt>Кедьсэнзэ пель пряка.</txt>
<trEng></trEng></sent></p>
<p><sent><txt>― На,―мери,―да помени раб божей Микалай, военной убиенной.</txt>
<trEng></trEng></sent>
<sent><txt>Лазаретом кончался.</txt>
<trEng></trEng></sent>
<sent><txt>Сем детёх сирот остался.</txt>
<trEng></trEng></sent></p>
<p><sent><txt>― Слав бог: Микалай канчал? ― отвечась, пряканть эйс пеензэ пезнавтозь, Абдулка.</txt>
<trEng></trEng></sent></p>
<p><sent><txt>Сась февралесь.</txt>
<trEng></trEng></sent>
<sent><txt>Кандсь виев давол.</txt>
<trEng></trEng></sent>
<sent><txt>Нал веленть лангс каявсь тона перть пельде ды кармась ловонть понамо.</txt>
<trEng></trEng></sent>
<sent><txt>Лато прясто кирнявтнесь киштеме ды велямо.</txt>
<trEng></trEng></sent>
<sent><txt>Паксянть келес пансесь пряст кепсиця ды кувакасто вешксиця ашо гуйть.</txt>
<trEng></trEng></sent></p>
<p><sent><txt>Виев даволось артызе ловонть эйсэ мик весенть, мезе семс эзь понгоне тензэ валямс-ушо ёндо стенатненьгак, ортатнень ды забортнэньгак.</txt>
<trEng></trEng></sent>
<sent><txt>Прок ашо сакалт кассть кудо конякстнэнь алгаяк.</txt>
<trEng></trEng></sent></p>
<p><sent><txt>Ансяк оймась аламос те почт-вармась, Валдай Окся сеск ламбавтсь ланганзо таштола суманнеть, тонксь кепе пильгезэнзэ ступнят ды буто варманть сасамо ношкстась ладной ялганстэнь Грипанень.</txt>
<trEng></trEng></sent>
<sent><txt>Вирязонь кудо прясь, бути варштамс лангозонзо бокасто, мендявсь, мерят, нузяксонь каиця ашо псака.</txt>
<trEng></trEng></sent></p>
<p><sent><txt>« Секень вант ― курок лондады,― арсезевсь Окся.</txt>
<trEng></trEng></sent>
<sent><txt>Шабратненень совамстонзо витькстась:</txt>
<trEng></trEng></sent></p>
<p><sent><txt>― Пильгем сёлговсь.</txt>
<trEng></trEng></sent></p>
<p><sent><txt>― Инже мельгат капши тенек.</txt>
<trEng></trEng></sent></p>
<p><sent><txt>― Якамкатне монень а усксевить.</txt>
<trEng></trEng></sent></p>
<p><sent><txt>Каштомалкс кургостонть.</txt>
<trEng></trEng></sent>
<sent><txt>то ушов лиснесь, то потмов ёмсезь, юрнось Грипань удалксозо.</txt>
<trEng></trEng></sent></p>
<page>((KutoA1976-0291))</page>
<p><sent><txt>― Мезе тува вешнят?</txt>
<trEng></trEng></sent></p>
<p><sent><txt>― Карень колодка.</txt>
<trEng></trEng></sent></p>
<p><sent><txt>― Листяя нацяс.</txt>
<trEng></trEng></sent>
<sent><txt>Паро куля кандынь: инязоронть каизь.</txt>
<trEng></trEng></sent></p>
<p><sent><txt>― А вы-ы-ый! ― меревсь Верка баба.</txt>
<trEng></trEng></sent>
<sent><txt>― Ней мезть улить? Печксесамизь или повсесамизь?</txt>
<trEng></trEng></sent></p>
<p><sent><txt>― Аздан, Верка бабай.</txt>
<trEng></trEng></sent></p>
<p><sent><txt>― Иля лавга, ленгень баяга,― каштомалдонть лисемстэ сэрензэ витезь, мерсь Эмельнизэ.</txt>
<trEng></trEng></sent>
<sent><txt>― Неть валтнэнь кис поводевтсак эсь прят курок.</txt>
<trEng></trEng></sent></p>
<p><sent><txt>― Алкукс.</txt>
<trEng></trEng></sent></p>
<p><sent><txt>― Мезе алкукс?</txt>
<trEng></trEng></sent></p>
<p><sent><txt>― Каизь инязоронть.</txt>
<trEng></trEng></sent></p>
<p><sent><txt>― Превсат ли тон?</txt>
<trEng></trEng></sent></p>
<p><sent><txt>― Оймем лисезэ вана пильгеть пес: инязоронть каизь.</txt>
<trEng></trEng></sent></p>
<p><sent><txt>― Лия путсть?</txt>
<trEng></trEng></sent></p>
<p><sent><txt>― Эзть.</txt>
<trEng></trEng></sent></p>
<p><sent><txt>― Косто марить?</txt>
<trEng></trEng></sent></p>
<p><sent><txt>― Почтвань усксиця мерсь истя Чувырькань Леранень.</txt>
<trEng></trEng></sent></p>
<p><sent><txt>― Или сёрма теть кандсь?</txt>
<trEng></trEng></sent></p>
<p><sent><txt>― Ага.</txt>
<trEng></trEng></sent></p>
<p><sent><txt>― Лия инязоро путыть?</txt>
<trEng></trEng></sent></p>
<p><sent><txt>― Эзинь.</txt>
<trEng></trEng></sent></p>
<p><sent><txt>― А тондеть уш ― лиятнеде кортан.</txt>
<trEng></trEng></sent></p>
<p><sent><txt>― А эряви лия инязорось.</txt>
<trEng></trEng></sent></p>
<p><sent><txt>― Потмаксот лисезэ, ― кежевстэ каясь вал Верка баба.―Превтемень валт ёвтнят...</txt>
<trEng></trEng></sent></p>
<p><sent><txt>― Ванды каясынек миньгак.</txt>
<trEng></trEng></sent></p>
<p><sent><txt>― Тонь марто мон? ― дивась неть валтнэде Грипа.</txt>
<trEng></trEng></sent></p>
<p><sent><txt>― Минек велень весе солдаткатне.</txt>
<trEng></trEng></sent></p>
<p><sent><txt>Верка баба таго венстизе каштыкельде прянть пшкадеме:</txt>
<trEng></trEng></sent></p>
<p><sent><txt>― Мон урьвам а нолдаса мартонк аволь ломанькс тейнеме.</txt>
<trEng></trEng></sent></p>
<p><sent><txt>― Тон валскес эряк, Верка бабай.</txt>
<trEng></trEng></sent>
<sent><txt>Мезе теемс а теемс пек парсте неявомо карми.</txt>
<trEng></trEng></sent></p>
<p><sent><txt>― Пасиба теть: монгак превс путыця муинь.</txt>
<trEng></trEng></sent></p>
<p><sent><txt>― Грипа тонеть а кирдеви: кедеть лавшомсть.</txt>
<trEng></trEng></sent></p>
<p><sent><txt>― Оргодть кудостон, мутиця-човориця.</txt>
<trEng></trEng></sent>
<sent><txt>Лавгамадонть лоткак.</txt>
<trEng></trEng></sent>
<sent><txt>А кунсолосамак, лаужань кондямо келеть эзнестэнзэ пувордавтсак.</txt>
<trEng></trEng></sent></p>
<page>((KutoA1976-0292))</page>
<p><sent><txt>― Туинь.</txt>
<trEng></trEng></sent>
<sent><txt>Вандыс карман эно чатьмонеме.</txt>
<trEng></trEng></sent></p>
<p><sent><txt>Раужо сод буто, новольсь якшамось.</txt>
<trEng></trEng></sent>
<sent><txt>Курготкак а панжови ― сеск лепеят кельме кошттонть.</txt>
<trEng></trEng></sent></p>
<p><sent><txt>Пукштордыця якшамонть марто сась Нал велентень аштемс таркань маштниця ды ёнонь ёмавтниця куля.</txt>
<trEng></trEng></sent>
<sent><txt>Ламотнень радовавтынзе, аламотнень натой вельть пек тандавтынзе.</txt>
<trEng></trEng></sent>
<sent><txt>Кона мезе теиль, кона кода аштиль ― истя стардынзе ломантнень бойка кулясь.</txt>
<trEng></trEng></sent></p>
<p><sent><txt>Нужань Андрей ды Вармалонь Ларька меньшевсть киякс куншкасо кавто ёнов: тарксесть ухват недьсэ ― ки седе виев.</txt>
<trEng></trEng></sent>
<sent><txt>Матря, кудов эрязасто совамстонзо, кевкстинзе:</txt>
<trEng></trEng></sent></p>
<p><sent><txt>― Мезть истя тейнетядо шачи-касы превенк маштост? Мени кедьстэнк ухват недесь, таргави сонзэ песэнть конанкак сельмезэ ― мезть мейле улить мартонк? Лоткадоя: мезе тыненк ёвтан...</txt>
<trEng></trEng></sent></p>
<p><sent><txt>― Алкукс, Ларька, саты тенек озямс, ― мерсь Андёяк.―Ловсынек, што конанокак эсь таргаво.</txt>
<trEng></trEng></sent>
<sent><txt>Матря, лембе подтопканть кутморямсто, мерсь:</txt>
<trEng></trEng></sent></p>
<p><sent><txt>― Инязоронть каизь, эйкакшт.</txt>
<trEng></trEng></sent></p>
<p><sent><txt>― Ларька марто минек тарказонзо а путсамизь,― моткодезевсь Андрей.</txt>
<trEng></trEng></sent></p>
<p><sent><txt>― Ды тон жо Нал велень училищанть прядомсто получить похвальной лист.</txt>
<trEng></trEng></sent>
<sent><txt>Ниле иеть тонавтнить.</txt>
<trEng></trEng></sent>
<sent><txt>Паряк, костояк, арсян, ловныть, кинь озавтсызь инязорокс.</txt>
<trEng></trEng></sent></p>
<p><sent><txt>― Лемдяй Трошань или, лиякс меремс, Томаронь,― раказевсь Андё.</txt>
<trEng></trEng></sent></p>
<p><sent><txt>― Истямо шкастояк пейдят.</txt>
<trEng></trEng></sent></p>
<p><sent><txt>― Паряк, авардемс тень...</txt>
<trEng></trEng></sent>
<sent><txt>Истямо тарка чаво аштеме а карми.</txt>
<trEng></trEng></sent></p>
<p><sent><txt>― Вай, вели сельме, монень эряви лем.</txt>
<trEng></trEng></sent></p>
<p><sent><txt>― Ды тон, авай, каязенть лемензэ содылик?</txt>
<trEng></trEng></sent></p>
<p><sent><txt>― Мекс а содылия.</txt>
<trEng></trEng></sent>
<sent><txt>Микалай.</txt>
<trEng></trEng></sent>
<sent><txt>Хвамелиязо жо ― Второй.</txt>
<trEng></trEng></sent></p>
<p><sent><txt>― Второесь рузкс аволь фамилия ― омбоце.</txt>
<trEng></trEng></sent>
<sent><txt>Микалай, кода минек велева якиця татарось мерсь ― канчал.</txt>
<trEng></trEng></sent></p>
<p><sent><txt>― Эзь куло сон, ансяк таркастонзо, келя, каизь.</txt>
<trEng></trEng></sent>
<sent><txt>Лия путыть.</txt>
<trEng></trEng></sent></p>
<p><sent><txt>― Лиясь, паряк, ули седе паро, ― пшкадсь Ларькаяк.</txt>
<trEng></trEng></sent>
<sent><txt>― Таштось война сыргавтсь.</txt>
<trEng></trEng></sent></p>
<p><sent><txt>― Тосо несынек, мезть кармить улеме, ― мерсь Андрей, столь уголс нучказь.</txt>
<trEng></trEng></sent></p>
<page>((KutoA1976-0293))</page>
<p><sent><txt>Омбоце чинть валске, качам алга, Нал велень ульцятнева кармасть ловонь губортнэнь ланга то кузнеме, то валгонеме ды Трокс порядканть ёнов молеме малав эрьва кудосто лисиця солдаткат.</txt>
<trEng></trEng></sent>
<sent><txt>Варма коштканть лыйнесть ламо чахра марто цецянь кондят шальть, шубат.</txt>
<trEng></trEng></sent>
<sent><txt>Якстеретькак.</txt>
<trEng></trEng></sent>
<sent><txt>Раужоткак.</txt>
<trEng></trEng></sent>
<sent><txt>Одткак.</txt>
<trEng></trEng></sent>
<sent><txt>Подрубазьгак.</txt>
<trEng></trEng></sent></p>
<p><sent><txt>Курок пурнавсь велень латалксонть малав авань промкс.</txt>
<trEng></trEng></sent>
<sent><txt>Кувать шалнось.</txt>
<trEng></trEng></sent>
<sent><txt>Эрьва солдаткась пек пижнесь.</txt>
<trEng></trEng></sent>
<sent><txt>Мезеяк а маряви, мезеяк а чарькодеви, ков иля варшта, ансяк панжозь кургт неят.</txt>
<trEng></trEng></sent></p>
<p><sent><txt>― А-а-а! ― марявсь певтеме.</txt>
<trEng></trEng></sent></p>
<p><sent><txt>Друк те промксонть вакссо вышканть прясто каятотсь Якшамкань Листарнинть эчке вечкевиця вайгелезэ:</txt>
<trEng></trEng></sent></p>
<p><sent><txt>― Лоткадоя пижнемадонть, ават!</txt>
<trEng></trEng></sent></p>
<p><sent><txt>Вейсэнь виев лаштось, прок матрась, хоть а сеске ды аламонь-аламонь сэтьмемсь.</txt>
<trEng></trEng></sent>
<sent><txt>Истя ливтяви ды лотки марявомадо чавкань полк.</txt>
<trEng></trEng></sent></p>
<p><sent><txt>― Эряви миненек, ялгат-оят, эсенек сельмсэ нейке жо неемс, каизь-эзизь инязорост Нал велесэ паро ломантне ды весемеде сюпавтне.</txt>
<trEng></trEng></sent>
<sent><txt>Лемест-пилест апак ёвтнеяк, паряк, содасынк, ялатеке савтови тыненк лецтямс: Пелевенькат, Латкайть, Алякат ды Мазылькат.</txt>
<trEng></trEng></sent>
<sent><txt>Монсь некшнинь а весть лавкастост ды кудостост Микалашкань вадря кенкшешка патретт.</txt>
<trEng></trEng></sent>
<sent><txt>Истя жо промкс кудосояк ули.</txt>
<trEng></trEng></sent>
<sent><txt>Алякань ды Латкаень жо кудо коняксост прясояк ― орёл ― инязоронь герба.</txt>
<trEng></trEng></sent>
<sent><txt>Сынсткак ёртомс, ават...</txt>
<trEng></trEng></sent>
<sent><txt>Яводоя ветев ды нейке жо тееде неть инязоронь патретнэнь марто мезе меленк!</txt>
<trEng></trEng></sent></p>
<p><sent><txt>Авань полкстонть сеске явсть Пелевенькань лавкав молеме сядошка солдаткат.</txt>
<trEng></trEng></sent></p>
<p><sent><txt>― Минь эно сыргинек Кшнинь Мокейнень, ― мерсь Палаганень ладной ялгазо ды шабразо Лера.</txt>
<trEng></trEng></sent></p>
<p><sent><txt>Занизь, буто валызь, весе кинть келес.</txt>
<trEng></trEng></sent>
<sent><txt>Эзть явно лишмесэ каршо молицянень истя жо, кода и мельга сасыцянень.</txt>
<trEng></trEng></sent>
<sent><txt>Молемстэст вейке-вейкень туртов онт ёвтнесть.</txt>
<trEng></trEng></sent>
<sent><txt>Ансяк пачкодсть Пелевенькань лавканть икелев, лоткасть.</txt>
<trEng></trEng></sent></p>
<p><sent><txt>― Мезть тейнемс миненек седе тов, ават? ― кевкстизе Валдаень Паволнизэ Наста.</txt>
<trEng></trEng></sent>
<sent><txt>― Палага мартонок арась.</txt>
<trEng></trEng></sent></p>
<p><sent><txt>― А мон, ― мерсь, коцтонь лангакс марто варьга копорьсэ судалксонзо нардамсто, сэнь авине.</txt>
<trEng></trEng></sent></p>
<page>((KutoA1976-0294))</page>
<p><sent><txt>― Те ― виде.</txt>
<trEng></trEng></sent>
<sent><txt>Тонгак Палага, да аволь Якшамкань, ― отвечась тензэ Нелыонь Охонизэ Мила.</txt>
<trEng></trEng></sent>
<sent><txt>― Паряк, алкукс тонгак путсамизь превс?</txt>
<trEng></trEng></sent></p>
<p><sent><txt>― Кенкш маласо комсьветее ломанть эно соваст лавкантень, ― отвечась тона.</txt>
<trEng></trEng></sent>
<sent><txt>― Тосто кадык ливтсызь ушов инязоронь патретэнть...</txt>
<trEng></trEng></sent></p>
<p><sent><txt>― Алкукскак, истя теемеде паро ней мезеяк а муят, ― пшкадсь Чувырькань Ягранись Калерия.</txt>
<trEng></trEng></sent>
<sent><txt>― Минь весе тов а кельктяно.</txt>
<trEng></trEng></sent>
<sent><txt>Валдай Окся, ноцковтыка баягинень ведьменть: кадык Мокей панжсы лавканть.</txt>
<trEng></trEng></sent></p>
<p><sent><txt>Эзь маряво, кода дилиндезевсь кенкш удало баягинесь.</txt>
<trEng></trEng></sent></p>
<p><sent><txt>― А панжи.</txt>
<trEng></trEng></sent></p>
<p><sent><txt>― Чей, варения ды лампасей марто чайде глохти.</txt>
<trEng></trEng></sent></p>
<p><sent><txt>― Фенанзо вакссо.</txt>
<trEng></trEng></sent></p>
<p><sent><txt>― Сень весемеде виев базарсо питнезэ семсшник.</txt>
<trEng></trEng></sent></p>
<p><sent><txt>― Отымалка буто...</txt>
<trEng></trEng></sent></p>
<p><sent><txt>Друк лавкань азорось сонсь лиссь.</txt>
<trEng></trEng></sent></p>
<p><sent><txt>― Мезе тенк, ават, эряви? Мекс истя ламоненк?</txt>
<trEng></trEng></sent></p>
<p><sent><txt>― Мезе миненек эряви?</txt>
<trEng></trEng></sent>
<sent><txt>Тонь вечкема Микалашкань эсеть эйшка пек мазый портретэсь, ― отвечась тензэ Калерия ды кузсь ваксозонзо.</txt>
<trEng></trEng></sent></p>
<p><sent><txt>Мокей Манулович вырновтызе вить кедте.</txt>
<trEng></trEng></sent>
<sent><txt>Вейке-вейке мельга кармасть пижнеме тензэ аватне:</txt>
<trEng></trEng></sent></p>
<p><sent><txt>― Тон истя минек марто кортнят?!</txt>
<trEng></trEng></sent></p>
<p><sent><txt>― Инжекс тонеть эцицятнень мекев ёртнят?!</txt>
<trEng></trEng></sent></p>
<p><sent><txt>― Ават, порксамс лавканзо!</txt>
<trEng></trEng></sent></p>
<p><sent><txt>― Чевень-чев лазномс!</txt>
<trEng></trEng></sent></p>
<p><sent><txt>― Варма мельга нолдамс!</txt>
<trEng></trEng></sent></p>
<p><sent><txt>― Нельгемс весе товаронзо!</txt>
<trEng></trEng></sent></p>
<p><sent><txt>― Сё наша! ― ранкстась авань полконть вакска ютамсто Валдай Фадей.</txt>
<trEng></trEng></sent>
<sent><txt>― Слабода!</txt>
<trEng></trEng></sent></p>
<p><sent><txt>Неть сонзэ валтнэнь Мокей лепштинзе кежензэ пей алов ды мейле Фадейде кармасть мереме « Сёнаша».</txt>
<trEng></trEng></sent>
<sent><txt>Ней жо сэтьместэ ды, нама, мельде пелезь, макссь аватненень лавказонзо ютамо ки.</txt>
<trEng></trEng></sent></p>
<p><sent><txt>― Совадо, ― мерсь.</txt>
<trEng></trEng></sent>
<sent><txt>― Инязоронть, кона каязь, монськак ледевлия поганой ружиясо, поза марто бу корштавлия...</txt>
<trEng></trEng></sent></p>
<p><sent><txt>Лавканзо кенкшенть маласо солдаткатне кармасть эцеме лембе таркантень истя, што сяторгадсть кенкшенть косяктне ды соракадсь ламо пильгало кияксось.</txt>
<trEng></trEng></sent>
<sent><txt>Кшнинь Мокей аштесь поставонть экшсэ сэнь сельмензэ штерялксошка тетькезь ды эзь сода, мезть кортамс, мезе теемс: аволь рамамо жо кежест пандомо састь велень аватне ды кияк сонзэ ёнов эзь вано.</txt>
<trEng></trEng></sent>
<page>((KutoA1976-0295))</page>
<sent><txt>Весе неть солдаткатне венстнесть кедест инязоронь портретэнть ёнов, буто ношка штыкть.</txt>
<trEng></trEng></sent>
<sent><txt>Эрьвась тензэ бажась кукужонзо невтеме.</txt>
<trEng></trEng></sent></p>
<p><sent><txt>― На!</txt>
<trEng></trEng></sent></p>
<p><sent><txt>― Вейкесь аламо ― на кавто, Распутинэнь лакей! ― ранкстась Калерия.</txt>
<trEng></trEng></sent></p>
<p><sent><txt>― Кавто а сатыть ― кирдть вана ниле.</txt>
<trEng></trEng></sent></p>
<p><sent><txt>Кона-кона солдаткатне цёракс кройсесть каязь инязоронть.</txt>
<trEng></trEng></sent>
<sent><txt>Остаткатне ракасть ланксост.</txt>
<trEng></trEng></sent></p>
<p><sent><txt>― Ават, ― мерсь тенст Калерия,― нолдамизь, инескеть, поставонть лангс кузян эскстэ портретэнзэ нолдамо ды ушов ливтеме.</txt>
<trEng></trEng></sent></p>
<p><sent><txt>― Да, да, да, ― ливтинк ушов, ― радовась Ягранинть марто согласямо Пелевенькань Мокеесь: хоть лисить лавкастонзо кежей солдаткатне.</txt>
<trEng></trEng></sent></p>
<p><sent><txt>Остаткадо сюконязевсь Манулычень инязоронь портретэсь, кедьстэ кедьс тусь лавка кенкшенть ёнов.</txt>
<trEng></trEng></sent>
<sent><txt>Эрьва ёндо сельгенесть ликензэ лангс.</txt>
<trEng></trEng></sent></p>
<p><sent><txt>― Тьфу! Вана теть война!</txt>
<trEng></trEng></sent></p>
<p><sent><txt>― Кха! Тьфу! Мирденек чавновтоманть кисэ! </txt>
<trEng></trEng></sent></p>
<p><sent><txt>Теке пазава, солдаткат ливтсть ушов.</txt>
<trEng></trEng></sent>
<sent><txt>Мейле ровцадизь рамкасо портретэнть мезе вийсэ кунст кевензязь ловонть лангс.</txt>
<trEng></trEng></sent>
<sent><txt>Порксавсь эчке сляникась, теке сормавкссо кикстневсь.</txt>
<trEng></trEng></sent>
<sent><txt>Аватне кармасть а вечкема ломаненть портретэнзэ чалксемс.</txt>
<trEng></trEng></sent>
<sent><txt>Теке киштсть лангсонзо.</txt>
<trEng></trEng></sent>
<sent><txt>Аволь ансяк сляниканть порксызь, синтризь весе рамкантькак.</txt>
<trEng></trEng></sent></p>
<p><sent><txt>Валдай Окся велявтсь кудов, ламбавтызе кайсемстэнзэ пиже шалензэ полоксбрусонть ланга.</txt>
<trEng></trEng></sent>
<sent><txt>Лиссь каштыкельде ававтозо ды, хоть икеле ладсо мизолдозь, неяви, кежень апак сёпо, кевкстизе:</txt>
<trEng></trEng></sent></p>
<p><sent><txt>― Пекеть, урьва, пешкедсь истя тейнемстэть?</txt>
<trEng></trEng></sent></p>
<p><sent><txt>― Эзь, авай.</txt>
<trEng></trEng></sent>
<sent><txt>Маряви, седеяк пек вачсь.</txt>
<trEng></trEng></sent>
<sent><txt>Андомак седе курок.</txt>
<trEng></trEng></sent>
<sent><txt>Тынсь обедыде?</txt>
<trEng></trEng></sent></p>
<p><sent><txt>― Нет эно тонь учнеме карматано чоп...</txt>
<trEng></trEng></sent></p>
<p><sent><txt>― Иля сёвно.</txt>
<trEng></trEng></sent>
<sent><txt>Покш тевть ушодовсть минек мастор лангсо.</txt>
<trEng></trEng></sent>
<sent><txt>Ней Гурьяноньгак чарькодеме карминь.</txt>
<trEng></trEng></sent></p>
</chap>
</section>
</sections>
</part>
<part>
<page>((KutoA1976-0296))</page>
<partTitle>КАВКСОЦЕ ПЕЛЬКС</partTitle> 
<sections>
<section>
<sectionTitle>ВИЕВ ДАВОЛ</sectionTitle>
<chap><chapNo>1</chapNo>
<p><sent><txt>Чись ульнесь кодамо-бути сёрмав: лембе чипаесь то лиси, то таго кекши пель экшс, то эйдекс налкси, то, прок сыре атя, сормасы чаманзо.</txt>
<trEng></trEng></sent>
<sent><txt>Попонть саизе кодамо-бути мельсапаро.</txt>
<trEng></trEng></sent>
<sent><txt>Лиссь отец Иван латалов.</txt>
<trEng></trEng></sent>
<sent><txt>Тосояк арасель покой.</txt>
<trEng></trEng></sent></p>
<p><sent><txt>Попонть седеензэ теке кавтольть.</txt>
<trEng></trEng></sent>
<sent><txt>Вейкесь кенярдсь, омбоцесь пек ризнэсь.</txt>
<trEng></trEng></sent>
<sent><txt>Отец Иван исяк получась телеграмма.</txt>
<trEng></trEng></sent>
<sent><txt>Течи сы цёразо Петроградсто ― се самай, конанть марто сёвнозевкшнесь.</txt>
<trEng></trEng></sent>
<sent><txt>Кемгавтово иетнень ютамс Суранть кувалма ведесь ламо чудесь.</txt>
<trEng></trEng></sent>
<sent><txt>Полавтовсть Александр Ивановичень мельтнеяк.</txt>
<trEng></trEng></sent>
<sent><txt>Присяжной поверенноесь теевсь те шкастонть социалистэкс-революционерэкс.</txt>
<trEng></trEng></sent>
<sent><txt>Истя неявсь сонзэ сёрматнестэ.</txt>
<trEng></trEng></sent>
<sent><txt>Сынь, алкукскак радовавтнесть попонть.</txt>
<trEng></trEng></sent>
<sent><txt>Отец Иван, мельспаронь апак сёпо, кармась пурнамо-сэрнямо цёранзо вастомо Ратор ошов ды кильдевтизе Ватька роботникензэ кедьстэ карей вельть паро рысаконть.</txt>
<trEng></trEng></sent></p>
<p><sent><txt>Попонть валдо радостензэ ланга пек чопода пелькс ламбавтневсь, чулксетевтсь седеензэ покш рискс: низэ исяк витькстась тензэ, што Женяст кинь-бути пельде пешксесэль ды, Алатырьсэ васоло патянзо кедьсэ ветеце ков гостекс аштемстэнзэ, шачтась цёрыне.</txt>
<trEng></trEng></sent></p>
<p><sent><txt>« Кода жо кавонек минь эзинек редя Женянок цветямонзо ды мирдень экшс максоманзо кенереманть, ― арсесь отец Иван, рессора марто тарантасонтень озамстонзо.</txt>
<trEng></trEng></sent>
<sent><txt>― Ней вана превс а сы, мезе теемс, кода вакска ютамс виськсэнть».</txt>
<trEng></trEng></sent></p>
<p><sent><txt>― Адя вере покш кияванть, ― кармавтсь попось лишмензэ ветиця Ватьканень.</txt>
<trEng></trEng></sent>
<sent><txt>― Алга вельть начко.</txt>
<trEng></trEng></sent></p>
<page>((KutoA1976-0297))</page>
<p><sent><txt>― Тодан, ― отвечась, попонь роботникесь, конантень «р»  ды «с» ―нть таркас ёвтавиль ансяк «д»  ды «т».</txt>
<trEng></trEng></sent></p>
<p><sent><txt>Отец Иван эзизе маря.</txt>
<trEng></trEng></sent>
<sent><txt>Поладызе арсеманзо: « Сурась каладсь эсензэ шкасто ды вальмало чама умарькс мазылгали од, руманя гала тикшинесэ вельтязь мода губоресь».</txt>
<trEng></trEng></sent>
<sent><txt>Нейсь попось нупоньсэ, мерят, артовозь лазонь лато, меревсь эсь пачканзо: « Ломанень пря сыредемстэ ашолгады, вельтявкс-пижолгады...</txt>
<trEng></trEng></sent>
<sent><txt>Арась, а мурдавтови шкась, конась ливтясь.</txt>
<trEng></trEng></sent>
<sent><txt>Эрьва секундась ютазес кундась.</txt>
<trEng></trEng></sent>
<sent><txt>Умок ли Женя мазылгалесь цецякс.</txt>
<trEng></trEng></sent>
<sent><txt>Мезес панжсь мейле ― сень эйс а кецят.</txt>
<trEng></trEng></sent>
<sent><txt>Монь чинек-венек шержеямо кармиця прям артызе мейсэяк а шлявиця позорсо.</txt>
<trEng></trEng></sent>
<sent><txt>Жаль маряви: сон эйкакшось монь, ансяк сыяк Нал велентень, а нолдаса кудозон ды отказан эйстэнзэ, прок сон арасель овсе.</txt>
<trEng></trEng></sent>
<sent><txt>Ки карми священникекс ловомон, бути теянгак лиякс.</txt>
<trEng></trEng></sent>
<sent><txt>Весе семиямгак срамизе сон ― виськстэмесь.</txt>
<trEng></trEng></sent>
<sent><txt>Кодаяк а савтови простямс.</txt>
<trEng></trEng></sent>
<sent><txt>Кадык эрязо, кода машты, косо ды ки марто тензэ паро.</txt>
<trEng></trEng></sent>
<sent><txt>Сон, бути витькстамс монстень, нейгак маряви жаль.</txt>
<trEng></trEng></sent>
<sent><txt>Эряви путомс превс, кода тензэ Нал велесэнть пиштемс.</txt>
<trEng></trEng></sent>
<sent><txt>Тейтересь попадьянть марто минек».</txt>
<trEng></trEng></sent></p>
<p><sent><txt>Таргинзе ряса зепстэнзэ раужо часонзо, панжизе вельксэст, варштась цифрасонзо ды стрелкасонзо сыреждиця циферблатонть лангс, прок ожо сельмс, щёлкадинзе пекстамсто ды мерсь:</txt>
<trEng></trEng></sent></p>
<p><sent><txt>― Ого, шказо уш кото част.</txt>
<trEng></trEng></sent>
<sent><txt>Ватька, тува, кува кись пек паро, рысаконть панть.</txt>
<trEng></trEng></sent>
<sent><txt>Экшензэ пачк стараяк седе курокке пачкодеме.</txt>
<trEng></trEng></sent>
<sent><txt>Васня соватано отец Адамнень.</txt>
<trEng></trEng></sent>
<sent><txt>Монь ялаксом никс экшсэнзэ.</txt>
<trEng></trEng></sent>
<sent><txt>Женяяк ашти кедьсэст.</txt>
<trEng></trEng></sent></p>
<p><sent><txt>« Евгениянь обуцязо, ― кармась арсемс текень пес попось, ― монсень.</txt>
<trEng></trEng></sent>
<sent><txt>Авазояк истя мернесь монень а весть.</txt>
<trEng></trEng></sent>
<sent><txt>Од тейтересь, или уш ней седе лади сонзэ ловомс тейтерь-авакс, карми мартон, бути а кардаса, пелькстамо.</txt>
<trEng></trEng></sent>
<sent><txt>Мон мерян тензэ: « Пасиба теть, виськстэме.</txt>
<trEng></trEng></sent>
<sent><txt>Ванькс кеденек лангсо, сур ежонок песэ, теке питней ваза, тонь авать марто кантнидизь, ойме коштсонок пирсидизь.</txt>
<trEng></trEng></sent>
<sent><txt>Мейс, а кунсолыця ды превтеме тон мейле пачкодить, кодамо рудайс пайстомо шачонок вачкодить».</txt>
<trEng></trEng></sent>
<sent><txt>Мезе, бути сон отвечи: « Паряк, тынсь чумотне? Максыде тень оля ды седеенк оймасть.</txt>
<trEng></trEng></sent>
<sent><txt>Или а содатадо тынь: лиясто пильгеть алдояк лиси беда».</txt>
<trEng></trEng></sent>
<sent><txt>― « Паряк, алкукс истя ды тон уш тонсь аволь вишкинят.</txt>
<trEng></trEng></sent>
<sent><txt>Минь истя тонь лангс кеминек.</txt>
<trEng></trEng></sent>
<sent><txt>Мекс пачтимизь истямо мельсапарос».</txt>
<trEng></trEng></sent>
<page>((KutoA1976-0298))</page>
<sent><txt>Отвечияк: « Пазось тень истя мерсь.</txt>
<trEng></trEng></sent>
<sent><txt>Косо вечкема ― тосо сон», ― муян ли тензэ каршо вал, или пижакадан ансяк: «чатьмонть!», кода Курносов.</txt>
<trEng></trEng></sent>
<sent><txt>Нал веленть а стувтниця урядникесь».</txt>
<trEng></trEng></sent></p>
<p><sent><txt>Отец Иван истя эсь пачканзо спорясь а ломанькс тейниця тейтерензэ марто кинть перть.</txt>
<trEng></trEng></sent>
<sent><txt>Ансяк Ямской Посадонть ютазь, нуваземсь.</txt>
<trEng></trEng></sent>
<sent><txt>Алатырьс пачкодемадонзо мейле сон озась эсензэ шуринэнть столь экшс, сёрмадсь записка ды пшкадсь мурнеманзо учиця Женянень:</txt>
<trEng></trEng></sent></p>
<p><sent><txt>― Азё, пайстомо, течи жо чийнек вана тень марто.</txt>
<trEng></trEng></sent>
<sent><txt>Се чиновникесь, конанень тон макссак сонзэ, паро ялгам.</txt>
<trEng></trEng></sent>
<sent><txt>Распоряжениянзо коряс тонь аравттадызь Нал велень школань заведующейкс.</txt>
<trEng></trEng></sent>
<sent><txt>Тоск эрямояк кармат.</txt>
<trEng></trEng></sent>
<sent><txt>Квартиратнеде минек училищань од зданиясонть кавто.</txt>
<trEng></trEng></sent>
<sent><txt>Вейкесь кадык ули, кода ульнесь, Ковровонь, а омбоцесь тонь.</txt>
<trEng></trEng></sent>
<sent><txt>Эйкакшкеденть мерят, Алатырень вокзалсо теть максызе аламос кирдемс ава ды кадызе тонстеть.</txt>
<trEng></trEng></sent>
<sent><txt>Миненек жо, содазь, а эряви ды секс кудосто туить апак пане тонсь.</txt>
<trEng></trEng></sent>
<sent><txt>Чарькодить?</txt>
<trEng></trEng></sent></p>
<p><sent><txt>Васенце тейтерезэ пульзясь тетянзо пильге пес, палызе локшокс новолезь вить кедензэ.</txt>
<trEng></trEng></sent>
<sent><txt>Попось омбоце кедьсэнть вадяшкавтызе эйкакшонзо раужо кольцякс аламодо сэняжкалиця кудрятнень.</txt>
<trEng></trEng></sent>
<sent><txt>Те жо ведь ульнесь, паряк, пингеде пингезэст простямо.</txt>
<trEng></trEng></sent></p>
<p><sent><txt>Кудов самсто, пандо пряванть ютамсто, неизе, кода капшить Сурас прамо, прок янт покш кис, седе вишкине лейть, лейнеть, чудерькст, мерят, авака киска мельга цирнезь усковиця левкст.</txt>
<trEng></trEng></sent>
<sent><txt>А истя ли бажить кудов отец Иваноньгак эйдензэ.</txt>
<trEng></trEng></sent>
<sent><txt>Вана сы таго весемеде сыре цёразо, кода мерить, атят-бабат.</txt>
<trEng></trEng></sent>
<sent><txt>Низэяк мартонзо ды кавто эйкакшост.</txt>
<trEng></trEng></sent>
<sent><txt>Вейкесь раужине, прок тетязо се тейтерне, омбоцесь авакс-цёрыне.</txt>
<trEng></trEng></sent>
<sent><txt>Нина, Сашанись, кармась справамо.</txt>
<trEng></trEng></sent>
<sent><txt>Кедензэ прок пувазь.</txt>
<trEng></trEng></sent>
<sent><txt>Батюшкантень, алкукскак, марявсь мельганзо молиця серой лишмеськак, ошсто сиведезь ямщикень тарантазоськак чольни мельганзо чудеме капшиця лейнекс.</txt>
<trEng></trEng></sent>
<sent><txt>Казимира леенть ланга сэдеськак неявсь тензэ, прок паро серой айгор лангсо седла.</txt>
<trEng></trEng></sent></p>
<p><sent><txt>Чись кадовкшнось ансяк чувтонь сэрьсэ, зярдо неть вете Люстрицкойтне пачкодсть кудов ды попадьясь, кецямсто, нолдынзе сельведензэ.</txt>
<trEng></trEng></sent></p>
<p><sent><txt>Сулейтне чопода чудерьксэкс чудесть, кувалгалесть, мерят, невтнесть ки ды Александр Иванович, шлямодо ды обедамодо мейле, лиссь ушов.</txt>
<trEng></trEng></sent></p>
<page>((KutoA1976-0299))</page>
<p><sent><txt>Марявсть онгомадо кискат, панжтневемадо кенкшть, ортат, калиткат, авардемадо ды налксемстэ пижнемадо вишка эйкакшт.</txt>
<trEng></trEng></sent>
<sent><txt>Кортнесть, ракасть, морасть ломанть.</txt>
<trEng></trEng></sent>
<sent><txt>Кардаз ёно вальма налешникенть прясо пизэстэнзэ кирнявтсь озяз авакшке, витинзе толгинензэ ды, циледевезь, яволявтсь:</txt>
<trEng></trEng></sent></p>
<p><sent><txt>― Улик нет!</txt>
<trEng></trEng></sent></p>
<p><sent><txt>Варштась удалов ды поладсь поланстэнь:</txt>
<trEng></trEng></sent></p>
<p><sent><txt>― Жулик! Тип!</txt>
<trEng></trEng></sent></p>
<p><sent><txt>Сонсензэ лангаяк саизе те циледеманть или згилямонть адвокатось.</txt>
<trEng></trEng></sent></p>
<p><sent><txt>Ошсто сазь ямщикесь, вензэ лангс кудов эзь сырга.</txt>
<trEng></trEng></sent>
<sent><txt>Кадовсь попонть покш ды ванькс кардайсэ венть печтеме.</txt>
<trEng></trEng></sent></p>
<p><sent><txt>Овсе чопотетсь.</txt>
<trEng></trEng></sent>
<sent><txt>Пешксе ковонть лисемадонзо икеле тустодояк тусто чоподасонть марявсь ансяк, кода попонть кисказо кальдерди цепсэнзэ ды хрупаить пинемеде ярсамсто лишметне.</txt>
<trEng></trEng></sent></p>
<p><sent><txt>Друк чикорк мерсь кардаз ёно кустембря кенкшесь.</txt>
<trEng></trEng></sent>
<sent><txt>Отец Иван стамбаро лиссь ушов.</txt>
<trEng></trEng></sent>
<sent><txt>Озась ямщикенть ваксс, коскстась, прок палкине шачк синдсь, ды пшкадсь:</txt>
<trEng></trEng></sent></p>
<p><sent><txt>― А содат мекс чияк ошсо кривой ямщикесь отказась истямо покш питнедеяк само минек марто Нал велев?</txt>
<trEng></trEng></sent></p>
<p><sent><txt>― Мекс аздан.</txt>
<trEng></trEng></sent>
<sent><txt>Вадрясто мик содан.</txt>
<trEng></trEng></sent>
<sent><txt>Ули тувталозо ды зярдояк а стувтови тензэ.</txt>
<trEng></trEng></sent>
<sent><txt>Минь ве кирдажт мартонзо ды шабрат.</txt>
<trEng></trEng></sent>
<sent><txt>Кунсоломо кармат, ёвтнеса, кодамо тамаша весть лиснесь мартонзо ды кода ёмавтызе керш сельменть.</txt>
<trEng></trEng></sent></p>
<p><sent><txt>― Любопытно.</txt>
<trEng></trEng></sent>
<sent><txt>Секс, признаться, лисиньгак тонь ваксс.</txt>
<trEng></trEng></sent>
<sent><txt>Удома тень а педи ды мелезэнь ледсь...</txt>
<trEng></trEng></sent>
<sent><txt>Ёвтнек, аля.</txt>
<trEng></trEng></sent></p>
<p><sent><txt>― Се шкастонть саезь уш иеть ютасть кеветее.</txt>
<trEng></trEng></sent>
<sent><txt>Икеле сон ульнесь аволь кривой ды кирдсь колмо справна ды паро лишметь.</txt>
<trEng></trEng></sent></p>
<p><sent><txt>Нурдозояк мазылгавтнезь ульнесь истя, што ванат сонзэ лангс, сельметькак а саевить.</txt>
<trEng></trEng></sent>
<sent><txt>Нурдонть потмаксось ацазель мик овтонь кедьсэ.</txt>
<trEng></trEng></sent>
<sent><txt>Телень вейке пек якшамо чистэ минь ошонь вокзалонть маласо училинек сиведицят.</txt>
<trEng></trEng></sent>
<page>((KutoA1976-0300))</page>
<sent><txt>Ванса монь шабранть ваксс мольсть кавто пек шумбра цёрат.</txt>
<trEng></trEng></sent>
<sent><txt>Питнеде мартонзо спорямояк эзть карма.</txt>
<trEng></trEng></sent>
<sent><txt>Зняро вешсь-алтасть пандомс тензэ, каршо валгак эзть ёвта.</txt>
<trEng></trEng></sent>
<sent><txt>Мон эсь пачкан меревинь ансяк: « Удача кодамо тензэ тондавсь».</txt>
<trEng></trEng></sent>
<sent><txt>Варштась ялгась монь ёнов ды мери: « Туинь, Димас, Талызинав».</txt>
<trEng></trEng></sent>
<sent><txt>― « А пух теть, а толга», ― отвечинь мон.</txt>
<trEng></trEng></sent>
<sent><txt>Аволь васенцеде истя савкшнось тенек явомс.</txt>
<trEng></trEng></sent>
<sent><txt>Омбоце чистэнть монь ладной ялгась, Миней, велявтсь кудов, буто верь палмань,ялго...</txt>
<trEng></trEng></sent></p>
<p><sent><txt>― О, господи! ― чекамстонзо-покамстонзо, меревсь попось.</txt>
<trEng></trEng></sent>
<sent><txt>― Секс ней ошонь томбалевгак лишмесэ сон а лисни.</txt>
<trEng></trEng></sent></p></chap>
<chap><chapNo>2</chapNo>
<p><sent><txt>Попонть кудось аштесь чинь каршо порядкасо, чавозь лазсо ды красязь валдажа пиже краскасо аволь ансяк ушо ёндо кудонь стенатне, палисадникенть пирявксоськак.</txt>
<trEng></trEng></sent></p>
<p><sent><txt>Валске, завторкамодо мейле, колмо велень батюшкась совась библиотеказонзо ды тердизе тов нинзэ. Кевкстизе:</txt>
<trEng></trEng></sent></p>
<p><sent><txt>― Тонетькак эзь витькста, кинь пельде шачтась?</txt>
<trEng></trEng></sent></p>
<p><sent><txt>― Киде кортат?</txt>
<trEng></trEng></sent></p>
<p><sent><txt>― Эльневтездеть-кольневтездеть.</txt>
<trEng></trEng></sent></p>
<p><sent><txt>― Эйкакшонть лемесь Аристарх, тетялемезэяк истямо жо.</txt>
<trEng></trEng></sent>
<sent><txt>Сёпизе Женянок алужонзо лементь.</txt>
<trEng></trEng></sent></p>
<p><sent><txt>― Характерэсь сонзэ кеме.</txt>
<trEng></trEng></sent></p>
<p><sent><txt>― Тонсеть истямо жо...</txt>
<trEng></trEng></sent></p>
<p><sent><txt>Отец Иван витинзе ды мельспаросо вадяшкавтынзе сакалонзо.</txt>
<trEng></trEng></sent></p>
<p><sent><txt>― Иля кецтне, иля тейне каштанкс: а шнан эйсэть.</txt>
<trEng></trEng></sent>
<sent><txt>Женянь обуцясь алкукскак тонь, да паро пельденк а неян.</txt>
<trEng></trEng></sent>
<sent><txt>Сон тейтерькс шачтась, тон, буто мирской бука, якат Нал велень аватнень ды доватнень ланга.</txt>
<trEng></trEng></sent>
<sent><txt>Кромой Олоть весть а паро шканень ёвкстынзеть нинзэ марто а мазыстэ тейнемстэ, тон мерить тензэ: « Чатьмонть, аля, тень кисэ паро туво левкс тонеть максан».</txt>
<trEng></trEng></sent>
<sent><txt>Ломанесь сась алтазенть мельга, тон узавтык сонзэ лангс кискат ― понксонзояк цёранть раздевтить.</txt>
<trEng></trEng></sent>
<sent><txt>Иля кежеявтнеяк тейтереть лангс: кодамат тонсь, истямо сон...</txt>
<trEng></trEng></sent></p>
<p><sent><txt>Лоткат?!</txt>
<trEng></trEng></sent></p>
<page>((KutoA1976-0301))</page>
<p><sent><txt>― Умок лоткинь.</txt>
<trEng></trEng></sent>
<sent><txt>Ды пек сполатькак теть: попат.</txt>
<trEng></trEng></sent>
<sent><txt>Ломанть кедеть палсить.</txt>
<trEng></trEng></sent></p>
<p><sent><txt>― Ну ладна, ладна...</txt>
<trEng></trEng></sent></p>
<p><sent><txt>― Мень уш тосо лад.</txt>
<trEng></trEng></sent>
<sent><txt>Арсек, полай: чиньзельть пазнэнь буто служат ― веньберть шайтян марто дружат.</txt>
<trEng></trEng></sent>
<sent><txt>А те ли самай богохульствась?</txt>
<trEng></trEng></sent></p>
<p><sent><txt>― Тон ещё монь, вертопрах, тонавтомак.</txt>
<trEng></trEng></sent></p>
<p><sent><txt>― Путовлитинь бу превс, ансяк мезень ули лезэсь: а кунсолат.</txt>
<trEng></trEng></sent></p>
<p><sent><txt>Совась кухаркаст, Поля ды мерсь:</txt>
<trEng></trEng></sent></p>
<p><sent><txt>― Мейле стувтса, нацяс: промксос тердидизь, батюшка, ды мерсть молемеде тенк тетят-цёрат.</txt>
<trEng></trEng></sent>
<sent><txt>Александр Ивановичненьгак тосо улемеде кармавтсть.</txt>
<trEng></trEng></sent></p>
<p><sent><txt>― Велень промксов адя, цёрам, ― пшкадсь адвокатонтень залов лисемстэнзэ отец Иван.</txt>
<trEng></trEng></sent>
<sent><txt>― Истямо шка сась, попненьгак сави судонть политикас эцнемс.</txt>
<trEng></trEng></sent></p>
<p><sent><txt>Покш цёразо, мизолдозевезь, арсезевсь: « Икелеяк политиканкс ульнить».</txt>
<trEng></trEng></sent></p>
<p><sent><txt>Промксось прядовсь обедамо пурнамонть шкасто.</txt>
<trEng></trEng></sent>
<sent><txt>Попось сась кудов, мерят, одкстомомо якась.</txt>
<trEng></trEng></sent>
<sent><txt>Мельспарозо пурксевсь аволь ансяк сельмстэнзэ, сакалонзо пестэяк теке петнясь.</txt>
<trEng></trEng></sent></p>
<p><sent><txt>― Ну, матушка, таргить кекшезь-путозь наливкатнень ды нейке кандыть столь лангс: цёрат Нал велесэ Советэнь председатель.</txt>
<trEng></trEng></sent>
<sent><txt>Ве мельсэ кочкизь.</txt>
<trEng></trEng></sent>
<sent><txt>Алкукс ансяк ёвтамс шождыне: колмо велень лангсо покш.</txt>
<trEng></trEng></sent>
<sent><txt>Кемить лангозонзо...</txt>
<trEng></trEng></sent></p>
<p><sent><txt>― Пасиба пазонтень,― мерсь попадьясь.</txt>
<trEng></trEng></sent>
<sent><txt>« Манинь весе кочкицян, ― арсезевсь цёразо, ― нама, сынь арсесть, мон большевикан».</txt>
<trEng></trEng></sent></p>
<p><sent><txt>Александр Иванович тетянзо марто симсь.</txt>
<trEng></trEng></sent>
<sent><txt>Иредезьгак седеензэ ськирясь Нал велесэнть эрицятнень эйстэ сонсензэ партиянть сёпомодо мелесь.</txt>
<trEng></trEng></sent>
<sent><txt>Стенасо частнэяк марявсть тензэ нернесть:</txt>
<trEng></trEng></sent></p>
<p><sent><txt>― Подлец, подлец, подлец!</txt>
<trEng></trEng></sent></p>
<p><sent><txt>Вастызе весть Мазур Оверька.</txt>
<trEng></trEng></sent>
<sent><txt>Сон аволь умок войнасто сась.</txt>
<trEng></trEng></sent>
<sent><txt>Вить пильгензэ кадызе тозо куманжанзо видьга ды яки ней пекшень пильге лангсо чиремкшнезь.</txt>
<trEng></trEng></sent>
<sent><txt>Здоровакшность кода умоктояк умок содавикст.</txt>
<trEng></trEng></sent>
<sent><txt>Пильгевтемесь кевкстизе сюпавонь каршо молеме сонзэ тонавтыцянть:</txt>
<trEng></trEng></sent></p>
<p><sent><txt>― Курок понги тенек Пановонь минек маласо мо-дась?</txt>
<trEng></trEng></sent></p>
<page>((KutoA1976-0302))</page>
<p><sent><txt>― Тедеде тень учнемс а савтови.</txt>
<trEng></trEng></sent>
<sent><txt>Васня карми улеме Учредительной собрания.</txt>
<trEng></trEng></sent>
<sent><txt>Тосо те тевентькак решасызь.</txt>
<trEng></trEng></sent></p>
<p><sent><txt>― Мезть учнемс? Нельгемс эряви бояронь моданть.</txt>
<trEng></trEng></sent></p>
<p><sent><txt>― Истя теемеде а мерить.</txt>
<trEng></trEng></sent></p>
<p><sent><txt>― Кить?</txt>
<trEng></trEng></sent></p>
<p><sent><txt>― Начальникть.</txt>
<trEng></trEng></sent></p>
<p><sent><txt>― Ки минек уездэнь комиссарось?</txt>
<trEng></trEng></sent></p>
<p><sent><txt>― Митрофан Адамович Панов.</txt>
<trEng></trEng></sent></p>
<p><sent><txt>― Тесэнь боярось?</txt>
<trEng></trEng></sent></p>
<p><sent><txt>― Нама, сон.</txt>
<trEng></trEng></sent></p>
<p><sent><txt>― А заместителезэ ки? Помощникезэ?</txt>
<trEng></trEng></sent></p>
<p><sent><txt>― Мон.</txt>
<trEng></trEng></sent>
<sent><txt>Ошов роботамо курок сырган.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Овсе стяко, нать, пижнесь тельня Валдай Фадей: « Сё наша!» Мезеяк миненек остатка инязоронть каямось тунь эзь максо: сявдексэнек лангс озасть лйят азорт, ансяк седе ламо ды неке жо боярт.</txt>
<trEng></trEng></sent>
<sent><txt>Нашто уш вана тон ито полавтовить: лиякс морат ― аволь минёк лезэс.</txt>
<trEng></trEng></sent></p>
<p><sent><txt>― Ланга иля тукшно: весе властесь Советнэнень.</txt>
<trEng></trEng></sent>
<sent><txt>Марить?</txt>
<trEng></trEng></sent></p>
<p><sent><txt>― Минек велень Советсэнть ки ней большевикесь? Маэылёв, Пелевин или жо Латкаев? Ансяк тон, и то чинесь эйстэт маряви нафталинэнь...</txt>
<trEng></trEng></sent></p>
<p><sent><txt>― Вельть уш тонь, ялгай, судось ёжов: мари сеньгак натой, мезе арась.</txt>
<trEng></trEng></sent></p>
<p><sent><txt>― Карматано учомо.</txt>
<trEng></trEng></sent>
<sent><txt>Шкась невтсы.</txt>
<trEng></trEng></sent>
<sent><txt>Сон зярдояк а манчи.</txt>
<trEng></trEng></sent>
<sent><txt>Зярс эно прощай.</txt>
<trEng></trEng></sent></p>
<p><sent><txt>Мазуринэсь токадизе картузонзо, конань козыренть велькссэ чополгалесь се таркинесь, косто таргазель кокардась, ды кармась ёколдомо кудов.</txt>
<trEng></trEng></sent></p>
<p><sent><txt>Кизна, пси шкане, Казань ошсто сась каникулав Люстрицкойтненень Мелитон Арефьевич Варакин, медицинской институтонь студент, попадьянть ялаксозо или, кода Нал велесэ мерить, седейбельксэзэ.</txt>
<trEng></trEng></sent>
<sent><txt>Лангс ваномс те комсьветее иесэ цёрась мазый ды вечкевиця.</txt>
<trEng></trEng></sent></p>
<p><sent><txt>Сельмукшонзо оправаськак сырнень, аволь ансяк рисьмесь, конась понгавтозь ашо кумбряшка пилензэ экшс.</txt>
<trEng></trEng></sent></p>
<p><sent><txt>Попонть кудось аволь вишкинель, ансяк эйзэнзэ совамстонть эрьвась понгиль васняяк пидема-панема таркантень, лиякс меремс, кухняс, конась ульнесь столовоекскак.</txt>
<trEng></trEng></sent>
<page>((KutoA1976-0303))</page>
<sent><txt>Семиянзо тосо ярсамстонть пек а чуросто совиль отец Иваннэнь Нал велень или жо ве ёндонь ломань.</txt>
<trEng></trEng></sent>
<sent><txt>Вана нейгак Люстрицкойтне ансяк озасть обедамо, васня совась Штагай Родя, мейле Нужань Плато.</txt>
<trEng></trEng></sent>
<sent><txt>Попонть столензэ лангсо неявсь вельть ламо ярсамо ды симема пель.</txt>
<trEng></trEng></sent>
<sent><txt>Кудазорось озавтынзе обедыцятнень ваксс эрзятненьгак.</txt>
<trEng></trEng></sent>
<sent><txt>Аламодо иредемадост мейле, Родя пшкадсь Платонень:</txt>
<trEng></trEng></sent></p>
<p><sent><txt>― Валдаень Фадей, дядят, улема, стяко пижнесь телень перть: « Сё наша!»</txt>
<trEng></trEng></sent></p>
<p><sent><txt>― Мезе жо тонеть эряви? ― кевкстизе, турвазонзо-салфетканть мазыстэ токавтнезь, Александр Иванович.</txt>
<trEng></trEng></sent></p>
<p><sent><txt>― Властесь таго сюпавонь кедьсэ, ― отвечась тензэ Плато.</txt>
<trEng></trEng></sent></p>
<p><sent><txt>― Кинень арсетядо максомс сонзэ, Родя ды тон?</txt>
<trEng></trEng></sent></p>
<p><sent><txt>― Аволь уш веренек симицянень.</txt>
<trEng></trEng></sent></p>
<p><sent><txt>― Ошка ― робочейнень, велева жо тынстенк?</txt>
<trEng></trEng></sent>
<sent><txt>Истя чарькодидизь?</txt>
<trEng></trEng></sent></p>
<p><sent><txt>― Лиякс крестьянтнэнень модась Пановтнень кедьстэ кодаяк а саеви, ― отвечась Платонь кис Родя.</txt>
<trEng></trEng></sent></p>
<p><sent><txt>Совась Нал велень дьякононть Ревеловонь цёразо Варфоломей.</txt>
<trEng></trEng></sent>
<sent><txt>Сон аволь умок, лавтовс ранявомадонзо мейле, сась кудов войнасто.</txt>
<trEng></trEng></sent></p>
<p><sent><txt>Стясь столь экшстэнть Лара, отец Иванонь омбоце тейтерезэ: чамсь тарка Варфоломейнень.</txt>
<trEng></trEng></sent></p>
<p><sent><txt>― Властенть максомс тыненк ― а моли тевс, ― мерсь адвокатось.</txt>
<trEng></trEng></sent></p>
<p><sent><txt>― Мекс истя? ― ве шкасто кевкстизь Родя ды Плато.</txt>
<trEng></trEng></sent></p>
<p><sent><txt>― Симсынк омбоце чистэ жо.</txt>
<trEng></trEng></sent>
<sent><txt>Властесь кирдеви ансяк образованной ды пек цивилизованной ломантненень, аволь истямо хамтненень, кодат, примеркс, Плато марто кавоненк тынь.</txt>
<trEng></trEng></sent></p>
<p><sent><txt>Родя бояркс тейниця попонь цёранть каршо вал эзь муе ды кармась прянзо велявтнеме, варштнеме столенть экшсэ аштицятнень сельмс.</txt>
<trEng></trEng></sent>
<sent><txt>Кежензэ токасть кирьгапарезэнзэ.</txt>
<trEng></trEng></sent>
<sent><txt>Цёрась чикоргавтынзе пеензэ, каподизе кавто кедьсэ винегреттэ пекшсе покш ашо фаянсонь блидянть, кепедизе ды комавтызе Александр Ивановичень лысинанть лангс.</txt>
<trEng></trEng></sent></p>
<p><sent><txt>Варакин ракась пекензэ кундазь, пенснэзэяк судо каворензэ лангсто менсь.</txt>
<trEng></trEng></sent></p>
<page>((KutoA1976-0304))</page>
<p><sent><txt>― Вана теть и аргумент,― мерсь Мелитон Арефьевич, ашо пацинесэ сельмензэ нардтнезь.</txt>
<trEng></trEng></sent></p>
<p><sent><txt>Раказевсть Плато марто Горилаяк (истя те шкас сельме удалга мереть Варфоломей Ревеловнень).</txt>
<trEng></trEng></sent></p>
<p><sent><txt>Отец Иван эзь сода, мезть тензэ кортамс.</txt>
<trEng></trEng></sent>
<sent><txt>Сонзэ покш цёрась сельмензэ пек тетькезь ды потьмежа турвасонзо цямказь вансь Штагаень Родя лангс кувать, мейле кармась эрявикс валонзо полалемстэ кокномо ды пижакадсь:</txt>
<trEng></trEng></sent></p>
<p><sent><txt>― Вон отсюда, хам!</txt>
<trEng></trEng></sent></p>
<p><sent><txt>― Нет, Саша, нет, ― кармась лацеме пек ацерьгадозь лелянзо Лара.</txt>
<trEng></trEng></sent>
<sent><txt>― Эти люди, раненые да больные, все пришли ко мне за медицинской помощью...</txt>
<trEng></trEng></sent>
<sent><txt>Пойдемте, ― мерсь инжетненень, ― я осмотрю вас.</txt>
<trEng></trEng></sent></p>
<p><sent><txt>― Ну, бути сынь вейкест пес истят, ― пшкадсь Мелитон Арефьевич, ― нельксызь властенть вейсэ ды киненьгак а макссызь.</txt>
<trEng></trEng></sent></p>
<p><sent><txt>― Ах, какой кошмар, ― мерсь Нина, батюшканть урьвазо.</txt>
<trEng></trEng></sent>
<sent><txt>― Это было так неожиданно и грубо...</txt>
<trEng></trEng></sent>
<sent><txt>Да, они действительно на все способны, ― колмоксть мельцек аволдась авась прясонзо ды, кедте кундазь, ливтизе мирдензэ кухнястонть верандав.</txt>
<trEng></trEng></sent>
<sent><txt>Мельгаст лиссь студентэсь, но верандась чаволь.</txt>
<trEng></trEng></sent>
<sent><txt>Ансяк, теке чеерть, ардтнесть ванькс кияксканть идем виноградонь лопатнень бойка сулеест.</txt>
<trEng></trEng></sent>
<sent><txt>« Адвокатось нинзэ марто тусь ойсэ валозь оршавтонзо полавтомо.</txt>
<trEng></trEng></sent>
<sent><txt>Паряк, лажныця Сурасо экшелямо», ― арсесь цёрась.</txt>
<trEng></trEng></sent></p>
<p><sent><txt>Столовойсэнть марявсь тензэ, кода попонть омбоце цёразо Анатолий кевкстизе тетянзо:</txt>
<trEng></trEng></sent></p>
<p><sent><txt>― Мекс валгак эзить ёвта Штагаевнень?</txt>
<trEng></trEng></sent></p>
<p><sent><txt>― Валдаев марто сынст мельдест пелинь.</txt>
<trEng></trEng></sent>
<sent><txt>Моньгак модам ведьгемень десятина.</txt>
<trEng></trEng></sent>
<sent><txt>Шкась сакшны тонськак парсте содат кодамо.</txt>
<trEng></trEng></sent>
<sent><txt>Друк мейле кармить монь лангс кежест невтнеме...</txt>
<trEng></trEng></sent>
<sent><txt>Саша жо сонськак чумо: пек уш казямосто кортась мартост.</txt>
<trEng></trEng></sent>
<sent><txt>Витьстэ мерят ― сельме олгт нерят...</txt>
<trEng></trEng></sent></p>
<p><sent><txt>Эсь пачканзо поладсь: « Кавонест неть кружокозост якицят.</txt>
<trEng></trEng></sent>
<sent><txt>Ки соды, конаст кедьсэ сёрмам, конань Кольгай Онтай марто кучокшныя ошов исправникнень.</txt>
<trEng></trEng></sent>
<sent><txt>Бути лиси тевест, ловносызьгак посланиям Нал велень промкссо вертопрахтне, мезе тень ули? Виськсчамась ― ладна, кодаяк кирдеви, нама.</txt>
<trEng></trEng></sent>
<sent><txt>Кеж ансяк иляст пандо».</txt>
<trEng></trEng></sent></p></chap>
<chap><chapNo>3</chapNo>
<page>((KutoA1976-0305))</page>
<p><sent><txt>Васоло вирь.</txt>
<trEng></trEng></sent></p>
<p><sent><txt>Эчке пичеть.</txt>
<trEng></trEng></sent></p>
<p><sent><txt>Алгаст парсейкс ацавсь ашо нупонь.</txt>
<trEng></trEng></sent></p>
<p><sent><txt>Юткованзо, прок цецят, пиче пангт.</txt>
<trEng></trEng></sent>
<sent><txt>Мазыйть.</txt>
<trEng></trEng></sent>
<sent><txt>Ланг-сост ожола кругкеть, теке тумо пангонь, сурсемссэст пурьгине чирькень кондят сисем артст.</txt>
<trEng></trEng></sent>
<sent><txt>Эрьванть кольцясь эсензэ, хоть аштить сынь ряцек.</txt>
<trEng></trEng></sent>
<sent><txt>Неть пангтне кеметь, прок алкукс кевень.</txt>
<trEng></trEng></sent>
<sent><txt>Сынь а синдтневить, а лепштневить.</txt>
<trEng></trEng></sent>
<sent><txt>Пряка топокс керсемс ― келеть мартост нильсак.</txt>
<trEng></trEng></sent>
<sent><txt>Салыитькак дня пангодо пек седе курок.</txt>
<trEng></trEng></sent>
<sent><txt>Свежасто яме пидемс ― а эряви сывель.</txt>
<trEng></trEng></sent>
<sent><txt>Вирьсэ кочкицяст лия лопавкс тунь а содыть.</txt>
<trEng></trEng></sent>
<sent><txt>Сайть вейке пиче пангине, почодык салнэсэ, керьксык чова палка пенес, кирдик ансяк ве минута палыця толбандя велькссэ ды сэвик псинестэ ― пек вечкевиксстэ сёторды пееть ало, теке чевте каворь, ды а ёвтавияк кодамо тантей.</txt>
<trEng></trEng></sent>
<sent><txt>Но неть панготненьгак ули берянь ёнксост: минек ёно шачныть сынь ансяк ве таркасо ― Сурас прыця Карамала лейненть кавто чирева.</txt>
<trEng></trEng></sent>
<sent><txt>Лиясто костояк а мусыть.</txt>
<trEng></trEng></sent>
<sent><txt>Лемеськак се пиче виренть, косо касыть неть пародояк паро панготне, рузкс аволь стяко ― Глухой.</txt>
<trEng></trEng></sent></p>
<p><sent><txt>Нал велестэ тозонь яксить пангос умок.</txt>
<trEng></trEng></sent>
<sent><txt>Уш, нама, лишменек-прянек.</txt>
<trEng></trEng></sent>
<sent><txt>Аволь ансяк ве чис.</txt>
<trEng></trEng></sent>
<sent><txt>Лиясто недляшкас.</txt>
<trEng></trEng></sent></p>
<p><sent><txt>Вана нейгак тезэ пачкодсть кодгемень лангсо.</txt>
<trEng></trEng></sent>
<sent><txt>Ве полянас перьгавтызь лишмест, васня тертизь, мейле нолдызь отавадо порнеме, ды прявтокс эстест кочкизь Нужань Платонь.</txt>
<trEng></trEng></sent>
<sent><txt>Обедасть, аламос оймсесть, кадсть крандаз ваксс кавто ваныцят, явсть нилев ды ниле ёнов тусть вирьганть пиче пангонь кочкамо.</txt>
<trEng></trEng></sent></p>
<p><sent><txt>Ки соды, кода васодевсть, мерят, кавто лейть прасть вейс, Нужань Андрей марто Зорянь Галя.</txt>
<trEng></trEng></sent>
<sent><txt>Вейкеде-вейкеде сельведест лисемс мик виздить, а кавто ёнов.</txt>
<trEng></trEng></sent>
<sent><txt>лиякс меремс, тей ды тов явомс арась мелест.</txt>
<trEng></trEng></sent></p>
<p><sent><txt>― Прок церьковасот минь, ― мери вечкезенстэнь од тейтересь.</txt>
<trEng></trEng></sent></p>
<p><sent><txt>Якстере сонсь, прок инзей.</txt>
<trEng></trEng></sent></p>
<p><sent><txt>― Да, чись, мерят, кадилы тенек,― согласясь Андёяк.</txt>
<trEng></trEng></sent></p>
<p><sent><txt>― Ладанонь чинеяк аламодо качады.</txt>
<trEng></trEng></sent></p>
<p><sent><txt>― Нармушкатнеяк морыть, прок паро хорсо.</txt>
<trEng></trEng></sent>
<sent><txt>Галя, вант: иляк чалга пангонть.</txt>
<trEng></trEng></sent></p>
<page>((KutoA1976-0306))</page>
<p><sent><txt>― Тонськак варштнек аволь ансяк монь лангс ― пильгаловгак.</txt>
<trEng></trEng></sent></p>
<p><sent><txt>― Те мон истя вечкезь.</txt>
<trEng></trEng></sent></p>
<p><sent><txt>― Иля истя корта, виськстэме.</txt>
<trEng></trEng></sent>
<sent><txt>Од ломантне тусть весемеде ве ёнов.</txt>
<trEng></trEng></sent>
<sent><txt>Виресь увнось пурныцятнень вайгельдест: эрьва ёндо марявсть сееремат:</txt>
<trEng></trEng></sent></p>
<p><sent><txt>― Альне!</txt>
<trEng></trEng></sent></p>
<p><sent><txt>― Палага!</txt>
<trEng></trEng></sent></p>
<p><sent><txt>― Тетяй!</txt>
<trEng></trEng></sent></p>
<p><sent><txt>― Вера!</txt>
<trEng></trEng></sent></p>
<p><sent><txt>Виренть каштмолемась, прок викшневи тейтерь-авань мазый вайгельтнесэ:</txt>
<trEng></trEng></sent></p>
<p><sent><txt>― Петра!</txt>
<trEng></trEng></sent></p>
<p><sent><txt>― Даря!</txt>
<trEng></trEng></sent></p>
<p><sent><txt>― Андрей!</txt>
<trEng></trEng></sent></p>
<p><sent><txt>Андё эзь отвеча тетянстэнь, буто немойгадсь алясь.</txt>
<trEng></trEng></sent></p>
<p><sent><txt>― Аким!</txt>
<trEng></trEng></sent></p>
<p><sent><txt>― Галя!</txt>
<trEng></trEng></sent></p>
<p><sent><txt>Сеяк чатьмоясь, мерят, аволь авазояк пижни.</txt>
<trEng></trEng></sent>
<sent><txt>Мейле фатясть: а ён а отвечамс.</txt>
<trEng></trEng></sent></p>
<p><sent><txt>― Авай! ― ранкстась Андёнь вечкевиксэсь.</txt>
<trEng></trEng></sent>
<sent><txt>Марявсь, кода кармась морамо Якшамкань Палага.</txt>
<trEng></trEng></sent>
<sent><txt>Виресь, мерят, седеяк пек мазылгадсь вайгельдензэ.</txt>
<trEng></trEng></sent></p>
<p><sent><txt>Удомам сась, мадемам сась,</txt>
<trEng></trEng></sent></p>
<p><sent><txt>Тетянь кудов молемам сась.</txt>
<trEng></trEng></sent></p>
<p><sent><txt>Пиже полай, вишка пакша,</txt>
<trEng></trEng></sent></p>
<p><sent><txt>Кильтя, Толай, бойка ракша.</txt>
<trEng></trEng></sent></p>
<p><sent><txt>Якасть пичетнень алга, теке пек ламо колонна марто залга, мелест молеме, валост маштомс.</txt>
<trEng></trEng></sent>
<sent><txt>Чись кадовкшнось ансяк чавкань сэрьсэ, зярдо весе велявтсть крандаз ваксс, косо кавто покш полог лангсо корнозь удость ули паронть кавто ванстыцятне ― Валдай Кандра ды Вардаень Алистра.</txt>
<trEng></trEng></sent></p>
<p><sent><txt>― Кандынк пологнек, эйкакшт, ансяк илядо рака, лия полянантень ды кадынк тоско, ― мерсь Плато.</txt>
<trEng></trEng></sent></p>
<p><sent><txt>― Ды тов ули сядошка метра.</txt>
<trEng></trEng></sent></p>
<p><sent><txt>― Те седеяк паро.</txt>
<trEng></trEng></sent>
<sent><txt>Кандызь ды састь.</txt>
<trEng></trEng></sent></p>
<p><sent><txt>― Эзть сыргозе? ― кевкстинзе од ломантнень прявтось.</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent></p>
<page>((KutoA1976-0307))</page>
<p><sent><txt>― Илядо пандо тенст мейле ве пангояк, аволь вете сех покшт эрьванок пельде, кода редязель валске.</txt>
<trEng></trEng></sent></p>
<p><sent><txt>― Ды, нама.</txt>
<trEng></trEng></sent></p>
<p><sent><txt>― Сынь эзть робота.</txt>
<trEng></trEng></sent></p>
<p><sent><txt>― Ванды сыре атят а кадтано ваномо, ― мерсь Виряз Агей.</txt>
<trEng></trEng></sent></p>
<p><sent><txt>― Арсят, атятне весе вейкетть? ― отвечась тензэ кевкстемасо Лембай Денис атя.</txt>
<trEng></trEng></sent>
<sent><txt>― Кадомизь монь ― вансынк матедеван-арась.</txt>
<trEng></trEng></sent></p>
<p><sent><txt>― Кадтадызьгак, ― алтась тензэ Плато.</txt>
<trEng></trEng></sent>
<sent><txt>― Мартот кадови Раганонь Авдей, сонензэ чувтонь пильгенть лангсо пек стака якамс.</txt>
<trEng></trEng></sent></p>
<p><sent><txt>Пенгеть ламо кандтнесть ― веньберть сатост.</txt>
<trEng></trEng></sent>
<sent><txt>Пангост шлямо комсесть полянанть вакска бойкасто чудиця Карамала лейненть вельксс.</txt>
<trEng></trEng></sent>
<sent><txt>Прок ласте ардсть лангсонзо, кавто чиреванзо чалгазь.</txt>
<trEng></trEng></sent>
<sent><txt>Ансяк салтовсть вейкест пес пангост, ужинамо кармасть.</txt>
<trEng></trEng></sent>
<sent><txt>Мейле солдатнэ, конат кизна войнасто састь ранявомадо мейле, кармасть ёвтнеме ки кода воёвась.</txt>
<trEng></trEng></sent>
<sent><txt>Платонень а содавикс Нал велесэнть покш ломань вейкеяк арасель.</txt>
<trEng></trEng></sent>
<sent><txt>Ней вана цёратне, теке полавтовсть, конань арась пилыезэ, конань арась кедезэ, конань омбоце сельменть таркас пек раужо панке.</txt>
<trEng></trEng></sent></p>
<p><sent><txt>Полянанть келес лакштордсть валдо толбандят.</txt>
<trEng></trEng></sent>
<sent><txt>Эрьванть вакссо озадо ёвтниця.</txt>
<trEng></trEng></sent></p>
<p><sent><txt>Лия полянастонть каятотсь казямо вайгель:</txt>
<trEng></trEng></sent></p>
<p><sent><txt>― Алистра, стяк! Те мезень истямо тамаша?! Косотано минь?! Удынек весе! Розорявсть ломантне!</txt>
<trEng></trEng></sent></p>
<p><sent><txt>― Ка-ра-у-у-ул!</txt>
<trEng></trEng></sent></p>
<p><sent><txt>Марицяст вейкест пес кармасть ракамо.</txt>
<trEng></trEng></sent>
<sent><txt>Плато мерсь:</txt>
<trEng></trEng></sent></p>
<p><sent><txt>― Ваныцянок сыргойсть!</txt>
<trEng></trEng></sent></p>
<p><sent><txt>― Кадынк пижнить.</txt>
<trEng></trEng></sent></p>
<p><sent><txt>― Мазыст.</txt>
<trEng></trEng></sent></p>
<p><sent><txt>― Истяк эрявитькак.</txt>
<trEng></trEng></sent></p>
<p><sent><txt>― Таркаст.</txt>
<trEng></trEng></sent></p>
<p><sent><txt>― Омбоцеде иляст истя тейне.</txt>
<trEng></trEng></sent></p>
<p><sent><txt>― Тетяй! ― ранкстась атявтонстэнь Вардай Люба.</txt>
<trEng></trEng></sent></p>
<p><sent><txt>― Урь-ва-а-а! ― макссь каршо вал Алистра.</txt>
<trEng></trEng></sent></p>
<p><sent><txt>― Са-до тей!― васоньгоморонь пачк пижакадсь Федотнись.</txt>
<trEng></trEng></sent></p>
<page>((KutoA1976-0308))</page>
<p><sent><txt>Ваныцятне пологост марто састь.</txt>
<trEng></trEng></sent>
<sent><txt>Атятне некеть жо, ансяк згилямс лангсост эрьванть ульнесь мелезэ ды мейле сраматямс тунь а шкасто удомо вечкеманть кисэ прясто пильгс.</txt>
<trEng></trEng></sent></p>
<p><sent><txt>― Истямо тынк пельде лезэсь? ― кевкстинзе сынст Плато.</txt>
<trEng></trEng></sent></p>
<p><sent><txt>― Минек, аля, салакшнымнзь вирятя, ― витькстась эсензэ племянникентень Валдаень Кандра.</txt>
<trEng></trEng></sent></p>
<p><sent><txt>― Киськидидизь?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent></p>
<p><sent><txt>― Эряволь бу, ды пек сыретядо.</txt>
<trEng></trEng></sent></p>
<p><sent><txt>― Простямизь уш, ― энялдсь Алистра.</txt>
<trEng></trEng></sent></p>
<p><sent><txt>― Ну пасиба,― мерсь Плато.</txt>
<trEng></trEng></sent>
<sent><txt>― Парсте служиде.</txt>
<trEng></trEng></sent></p>
<p><sent><txt>― Иля кортаяк, цёрам.</txt>
<trEng></trEng></sent></p>
<p><sent><txt>― Истя срамавсть прянок.</txt>
<trEng></trEng></sent></p>
<p><sent><txt>― Сакалонк экшс тынк виськсэсь кекшсь.</txt>
<trEng></trEng></sent></p>
<p><sent><txt>― Розорс паневлимизь бу весе ды...</txt>
<trEng></trEng></sent></p>
<p><sent><txt>― Ладик элеть, Кандра бодяй, ― мерсь Вармалонь Ипа, ― на теть парсте ваномат кис пангот.</txt>
<trEng></trEng></sent></p>
<p><sent><txt>― Иля згиля, цёрам: удомань кис пандомадо пазось а мери...</txt>
<trEng></trEng></sent></p>
<p><sent><txt>Валскестэнть пангос якасть аламодо седе васов.</txt>
<trEng></trEng></sent>
<sent><txt>Андрей марто Галя вачкотетсть аволь покш пешке пулос.</txt>
<trEng></trEng></sent>
<sent><txt>Цёрась увтясь вейке чувтыне.</txt>
<trEng></trEng></sent>
<sent><txt>Сень прясто, теке пиже пельнестэ пек тюжа пиземе, кармасть локстердеме кенерсзь пештть.</txt>
<trEng></trEng></sent>
<sent><txt>Лукушкаст пештизь пештеде, кандызь крандаз ваксс, чамдызь мешокс, таго сыргасть кочкамо ды мейле уш весе зепесткак эцизь.</txt>
<trEng></trEng></sent></p>
<p><sent><txt>Ветеце чистэнть Нал велень эрзятне панго парест пряс пештизь.</txt>
<trEng></trEng></sent>
<sent><txt>Обедамодост мейле Плато мерсь:</txt>
<trEng></trEng></sent></p>
<p><sent><txt>― Остатка раз мартон молить ансяк Нал велесэ кружоконь члент или чатьмонеме маштыцят ― вана кить: колмо племянникень ― Валдайть: Павол, Стяпан, Игай, Виряз Матвей марто Эмель, Нельгонь Охонь марто Мико, Штагай Родя, Отель Яхим, Вармал Ермо, Калерия Чувырина мирдензэ марто, Якшамкань Палага ды Елена Павловна Таланова, войнасто сазь ранявозтне, лиякс меремс, монь марто ниленьгемень ломань.</txt>
<trEng></trEng></sent>
<sent><txt>Минь ютавттано эрявикс промкс.</txt>
<trEng></trEng></sent></p>
<p><sent><txt>Неть ансяк тусть, крандаз ваксс кадовозь аватне пурнавсть ве ёнов ды кармасть келест пейсэ човсемс.</txt>
<trEng></trEng></sent></p>
<page>((KutoA1976-0309))</page>
<p><sent><txt>Вирязонь Эмельнизэ, Грипа, ушодсь:</txt>
<trEng></trEng></sent></p>
<p><sent><txt>― Кочкизь юткстонок эсест койсэ весемеде мазыйтнень ды тусть мартост.</txt>
<trEng></trEng></sent>
<sent><txt>Мирденекак саизь.</txt>
<trEng></trEng></sent>
<sent><txt>Оймаст, ават, седеенк...</txt>
<trEng></trEng></sent></p>
<p><sent><txt>― Неть алкукс Нал велесэ кружокс яксицят,― мерсь Валдай Окся.</txt>
<trEng></trEng></sent>
<sent><txt>― Монгак теде умок парсте содан.</txt>
<trEng></trEng></sent></p>
<p><sent><txt>― А содат ли седе, кинень яксесь мирдеть? ― кевкстизе Штагаень Левтя.</txt>
<trEng></trEng></sent></p>
<p><sent><txt>― Ну, се мелявксось монь...</txt>
<trEng></trEng></sent></p>
<p><sent><txt>― Адядоя мельгаст, ават, ― ношкстась икелевгак Раган Авдейнизэ, Маво.</txt>
<trEng></trEng></sent>
<sent><txt>― Несынек ды марясынек, мезе кармить промкссост кортамо ды тейнеме.</txt>
<trEng></trEng></sent></p>
<p><sent><txt>Платонь мельга молиця ломантне лоткасть аволь васоло полянынес.</txt>
<trEng></trEng></sent>
<sent><txt>Тозо тердицяст кармась тенст кортамо, што Пановось-Каронть кондямо бояр ды шка нельгемс Нал веленть маласо моданзо ды луганзо.</txt>
<trEng></trEng></sent>
<sent><txt>Рузонь велетне перьканзо, теке сятконь учиця толбандят.</txt>
<trEng></trEng></sent>
<sent><txt>Ярмункадо мейле сеск сыргить Пановонь экономиянть порксамо...</txt>
<trEng></trEng></sent></p>
<p><sent><txt>Войнасо ранявозтне мик вейке-вейкень апак кунсоло кармасть пижнеме:</txt>
<trEng></trEng></sent></p>
<p><sent><txt>― Мезть учнемс ярмунканть?!</txt>
<trEng></trEng></sent></p>
<p><sent><txt>― Ванды жо сыргамс!</txt>
<trEng></trEng></sent></p>
<p><sent><txt>― Несамизь ― весе стить Пановонть каршо!</txt>
<trEng></trEng></sent></p>
<p><sent><txt>― Семс учинек, ― отвечась Плато, ― ярмункась алкукскак маласо.</txt>
<trEng></trEng></sent></p>
<p><sent><txt>― Ды мейле сайсызь лия велеть моданть.</txt>
<trEng></trEng></sent></p>
<p><sent><txt>― Поймань луганть.</txt>
<trEng></trEng></sent></p>
<p><sent><txt>Палага мерсь:</txt>
<trEng></trEng></sent></p>
<p><sent><txt>― Солдаткатнень эряволь бу тердемс те промксонтень.</txt>
<trEng></trEng></sent></p>
<p><sent><txt>― Минь уш тесэтяно! ― ранкстась тензэ Виряз Михейнизэ.</txt>
<trEng></trEng></sent></p></chap>
<chap><chapNo>4</chapNo>
<p><sent><txt>Евгения Ивановна Люстрицкая сась эйкакшнек-мезнек Нал велев овторникстэ, чопотема пелев.</txt>
<trEng></trEng></sent>
<sent><txt>Раторсто ускицянзо лоткавтызе Паксяпесэ од школанть орта лангс.</txt>
<trEng></trEng></sent>
<sent><txt>Вастомонзо лиссь комськавксовошка иесэ лапш судо цёра.</txt>
<trEng></trEng></sent>
<sent><txt>Чамордозь эскелемстэнзэ, прок пекшень дудкине, лырны.</txt>
<trEng></trEng></sent></p>
<page>((KutoA1976-0310))</page>
<p><sent><txt>― Морат?</txt>
<trEng></trEng></sent></p>
<p><sent><txt>― Урнян.</txt>
<trEng></trEng></sent>
<sent><txt>А лотксянгак.</txt>
<trEng></trEng></sent>
<sent><txt>ТоНаловинь истя.</txt>
<trEng></trEng></sent>
<sent><txt>Здоровакшность.</txt>
<trEng></trEng></sent>
<sent><txt>Евгения Ивановна ёвтась тензэ ― ки сон.</txt>
<trEng></trEng></sent></p>
<p><sent><txt>― Мон янвалидан, ― отвечась тензэ цёрась.</txt>
<trEng></trEng></sent>
<sent><txt>― Войнасо коцькерьганкс теевсь пильгем.</txt>
<trEng></trEng></sent></p>
<p><sent><txt>― Леметь ули?</txt>
<trEng></trEng></sent></p>
<p><sent><txt>― Вармал Мерько.</txt>
<trEng></trEng></sent></p>
<p><sent><txt>― Те школасонть роботат?</txt>
<trEng></trEng></sent></p>
<p><sent><txt>― Эно косо?</txt>
<trEng></trEng></sent></p>
<p><sent><txt>― Мезекс?</txt>
<trEng></trEng></sent></p>
<p><sent><txt>― Сторожокс.</txt>
<trEng></trEng></sent></p>
<p><sent><txt>― Семият покш?</txt>
<trEng></trEng></sent></p>
<p><sent><txt>― Монсь, ним ды мештьсэнзэ эйкакшом.</txt>
<trEng></trEng></sent></p>
<p><sent><txt>― Эрь, эно пособак тень ули-паром ускицянть крандазсто чамдтнеме ды чаво квартирантень мартон вейсэ кандтнеме.</txt>
<trEng></trEng></sent></p>
<p><sent><txt>― Кодамо чаво квартирас? Тосо мон эрян.</txt>
<trEng></trEng></sent></p>
<p><sent><txt>― Ды чей, монгак тозо кельган.</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Тесна ули.</txt>
<trEng></trEng></sent>
<sent><txt>Тоньгак оно вишка эйкакш...</txt>
<trEng></trEng></sent>
<sent><txt>Седе башка васня сави кевкстемс минек прявтонть, Аника Северьянычень.</txt>
<trEng></trEng></sent></p>
<p><sent><txt>― Азё тердик ушов монь ваксс.</txt>
<trEng></trEng></sent></p>
<p><sent><txt>Мерько тусь апак урне.</txt>
<trEng></trEng></sent></p>
<p><sent><txt>« Да, те крепостесь валсо а саеви тонеть, эйкакш марто тейтсрь-ава, ― арсезевсь од заведующеесь.</txt>
<trEng></trEng></sent>
<sent><txt>― Эряви, нать, виев ды пшти оружиянть невтемс», ― таргизе сон эсензэ саквояжсто нилев мендязь аволь покш конёвонть ды тонгизе зепс.</txt>
<trEng></trEng></sent></p>
<p><sent><txt>Ковров эзизе кармавто кувать учомо.</txt>
<trEng></trEng></sent>
<sent><txt>Лиссь курок.</txt>
<trEng></trEng></sent>
<sent><txt>Евгения Ивановна тейсь мазый реверанс, таргизе ды венстизе тензэ документэнзэ.</txt>
<trEng></trEng></sent>
<sent><txt>Аника Северьянович ловнызе ды турванзо пувордавсть, прок сэпе нильсь.</txt>
<trEng></trEng></sent></p>
<p><sent><txt>― Ну мезе, ― мерсь атясь, ― естественной процесс:</txt>
<trEng></trEng></sent></p>
<p><sent><txt>веенстнэ сыредить, омбонстнэ сынст полавтомо касыть.</txt>
<trEng></trEng></sent>
<sent><txt>Витькстан: истямо шка учнинь.</txt>
<trEng></trEng></sent>
<sent><txt>Добро пожаловать.</txt>
<trEng></trEng></sent>
<sent><txt>Мерько, монень эряви нейке жо совамс мартот эрямо.</txt>
<trEng></trEng></sent></p>
<p><sent><txt>― Се, паряк, монень лади, ― мерсь школань од заведующеесь.</txt>
<trEng></trEng></sent></p>
<p><sent><txt>― Пасиба, ― отвечась, эсензэ мештьс кедензэ путомстонть икеленсесь.</txt>
<trEng></trEng></sent>
<sent><txt>― Тозо совсемстэ ды тосто лиснемстэ, пек маласо ретираднойстэнть качады пек чинесь...</txt>
<trEng></trEng></sent>
<sent><txt>Иля споря, Евгения Ивановна.</txt>
<trEng></trEng></sent>
<sent><txt>Учок ве час ансяк, чамдсынек эрямо таркат.</txt>
<trEng></trEng></sent>
<page>((KutoA1976-0311))</page>
<sent><txt>Мейле листяно теть пособамо...</txt>
<trEng></trEng></sent></p>
<p><sent><txt>Евгения Ивановна мейле сиведизе эйкакшонзо ваномо Мерьконинть, Кулянь, ды сонсь кармась школань аламодо лавшомиця тевтнень якавтомо, кода тонавтызе ошсо инспекторось, тонавтнемань од иентень анокстамо.</txt>
<trEng></trEng></sent></p>
<p><sent><txt> ...</txt>
<trEng></trEng></sent>
<sent><txt>Чинек-венек ёмси попонть ули-парозо ды курмо-кармозо.</txt>
<trEng></trEng></sent></p>
<p><sent><txt>― Грипа, залсто столесь ков мольсь? ― кевкстизе кудазорось нинзэ.</txt>
<trEng></trEng></sent></p>
<p><sent><txt>― Якамодо эзия некшне мон, ― отвечась попадьясь, ― а, бути тон редик молемадо, кевкстевлик тонсь, ков налт кандызь или мурдавтовлик.</txt>
<trEng></trEng></sent>
<sent><txt>Алкукс-ниле пильгензэ.</txt>
<trEng></trEng></sent>
<sent><txt>Ков эрявсь тензэ, тозо пачкодсь.</txt>
<trEng></trEng></sent></p>
<p><sent><txt>― Паро бу ськамонзо ды кавто стулт эсь таркасост арасть.</txt>
<trEng></trEng></sent></p>
<p><sent><txt>― Мартонзо тусть.</txt>
<trEng></trEng></sent></p>
<p><sent><txt>А уш пенчте-вакандо кортамскак а мезть.</txt>
<trEng></trEng></sent>
<sent><txt>Аволь ансяк сонсь попадьясь, попонть кухарказо чии «пайстомо Женянень»  яла канст марто эрьва чизэнзэ колмоксть.</txt>
<trEng></trEng></sent>
<sent><txt>Евгения Ивановна, содазь уш, мезеньгак арасьчи тунь а соды.</txt>
<trEng></trEng></sent>
<sent><txt>Мезе веши, се пачтезь ули тензэ.</txt>
<trEng></trEng></sent></p>
<p><sent><txt>Ды Нал веленть келес те од учительницанть ловсть ломанень кис пиштевтицякс.</txt>
<trEng></trEng></sent>
<sent><txt>Истямо паро слава нолдась ланганзо тиринь авазо, што кандомс аволь ансяк а виськс ― ки соды кодаяк сполать.</txt>
<trEng></trEng></sent>
<sent><txt>Лавшо седей бабинетне перть пельде пачтнить пайстомо Евгения.</txt>
<trEng></trEng></sent>
<sent><txt>―нанень ансяк потявтозь ловцо.</txt>
<trEng></trEng></sent>
<sent><txt>Кринкатненьгак тензэ чамдомс а ков.</txt>
<trEng></trEng></sent> </p>
<p><sent><txt>Нал велесэ шачтавольгак, панжоволь бу лия тевс-валс.</txt>
<trEng></trEng></sent></p>
<p><sent><txt>Панов бояронть кудось вереть-алот.</txt>
<trEng></trEng></sent>
<sent><txt>Ниле балкон марто.</txt>
<trEng></trEng></sent>
<sent><txt>Вельть мазый.</txt>
<trEng></trEng></sent>
<sent><txt>Ды сонзэ потмосо покшнэк-вишкиненек ведьгемень вейксэ комната.</txt>
<trEng></trEng></sent>
<sent><txt>Вейкенть ключозо свал азоронть кедьсэ.</txt>
<trEng></trEng></sent>
<sent><txt>Митрофан Адамович ансяк эсензэ се покоентень а нолдтни горничнойтненьгак.</txt>
<trEng></trEng></sent>
<sent><txt>Уряд эйсэнзэ сонсь кирди.</txt>
<trEng></trEng></sent>
<sent><txt>Ловтаня чама Ираида Ниловна, бояравась, савияк сонензэ чуродо весть ютамс се кенкшенть вакска, сельги сонзэ ёнов ды кружала марто шолконь ванькс пацинесэ кекшсы мельсапаронть эйстэ каладыця кургонзо.</txt>
<trEng></trEng></sent>
<sent><txt>Локотковнень жо кедензэ паламс эзизе максне вестькак.</txt>
<trEng></trEng></sent>
<page>((KutoA1976-0312))</page>
<sent><txt>Арефий, нама, вельть парсте чарькодиль ― мекс.</txt>
<trEng></trEng></sent>
<sent><txt>Сень кпсэ те дворовоест прявтось азоронстэнь ульнесь оймекс, потмо валонзо мариця ломанькс.</txt>
<trEng></trEng></sent></p>
<p><sent><txt>Совась тензэ сон весть уш чокшне ланга.</txt>
<trEng></trEng></sent>
<sent><txt>Кедьсэнзэ палкине, теке трость.</txt>
<trEng></trEng></sent>
<sent><txt>Васня сень эйсэ стукади цють марявозь нилексть, прок онкстасы, зняро ютамс тензэ, мейле теи пель эскельма кияксонть келесэ ковёронть ланга, таго стукади ― пель аршинка юты.</txt>
<trEng></trEng></sent></p>
<p><sent><txt>« Монь седейскак истя совась те плутось», ― арсезевсь ланганзо Митрофан Адамович.</txt>
<trEng></trEng></sent></p>
<p><sent><txt>Лоткась Арефий ды кармась тростензэ пряс путозь ве кедензэ омбоценть лапасо ёзамо.</txt>
<trEng></trEng></sent></p>
<p><sent><txt>― Мезть плямсят турватнесэ? Сынь истякак амазыть, прок сэнь пракстат.</txt>
<trEng></trEng></sent>
<sent><txt>Мезеньгак ёвтнеме сыть? Озак эно, кортак.</txt>
<trEng></trEng></sent></p>
<p><sent><txt>Аволь озась, ансяк цють поводевсь ламотнень ютксо вейке стулонть крайнес Локотков.</txt>
<trEng></trEng></sent>
<sent><txt>Коензэ коряс, кортамодо икеле мокшназонзо коскстыль Арефий весть ансяк ― ней лехедевсь колмоксть.</txt>
<trEng></trEng></sent></p>
<p><sent><txt>― Кортамодо пелян, бояр.</txt>
<trEng></trEng></sent></p>
<p><sent><txt>― Иляк тарксе аютко шкам.</txt>
<trEng></trEng></sent></p>
<p><sent><txt>― Эряволь бу тыненк тенямс...</txt>
<trEng></trEng></sent></p>
<p><sent><txt>― Местнемс?</txt>
<trEng></trEng></sent></p>
<p><sent><txt>― Ковгак туемс.</txt>
<trEng></trEng></sent></p>
<p><sent><txt>― Те мекс?</txt>
<trEng></trEng></sent></p>
<p><sent><txt>― Пек уш тесэ сэтьмелгадсть весе.</txt>
<trEng></trEng></sent>
<sent><txt>И природась, и ломантне.</txt>
<trEng></trEng></sent>
<sent><txt>Тынсь содатадо, валмеревксэсь корты а стяко: « Что в природе, то в народе».</txt>
<trEng></trEng></sent></p>
<p><sent><txt>― Тон мерят, сэтьмелгадсть весе.</txt>
<trEng></trEng></sent>
<sent><txt>Мекс эно колмоце ие монь модан аренданть кис а пандыть? Нать, кежевгадсть или жо хамиясть.</txt>
<trEng></trEng></sent></p>
<p><sent><txt>― Ох, пелян, бояр.</txt>
<trEng></trEng></sent>
<sent><txt>Истя эрси ансяк яла колвармадо икеле.</txt>
<trEng></trEng></sent></p>
<p><sent><txt>― Косто, зярдо тон, оям, некшнить истямо шка?</txt>
<trEng></trEng></sent></p>
<p><sent><txt>― Улконь виев даволось монь, азор аля, стардокшнымем вельть васоло Саровсто, ков якинь озномо, кудов самстон.</txt>
<trEng></trEng></sent>
<sent><txt>Ютыя Салганонть.</txt>
<trEng></trEng></sent>
<sent><txt>Молян Медяш леенть кувалма.</txt>
<trEng></trEng></sent>
<sent><txt>« Кудось маласо уш»,― арсян.</txt>
<trEng></trEng></sent>
<sent><txt>Ванан кинть кавто чирева тикшинеяк а чараты, лопинеяк а нуряты.</txt>
<trEng></trEng></sent>
<sent><txt>Цирькунтнэяк морамодо лоткасть.</txt>
<trEng></trEng></sent>
<sent><txt>Ансяк кавто раужо нармунть кепсетить маней менельганть, мельс лецтнить тень манастырьсэ баславиця иероманахонь ожа пенть.</txt>
<trEng></trEng></sent>
<page>((KutoA1976-0313))</page>
<sent><txt>А чурть ― а чарть эзь маряво.</txt>
<trEng></trEng></sent>
<sent><txt>Ды друк перькан весе коштось кармась экшеньдеме ды кода-бути прок тустомомо.</txt>
<trEng></trEng></sent>
<sent><txt>Косто саевсь варма.</txt>
<trEng></trEng></sent>
<sent><txt>Васня штюпась-капась эйсэнь, мерят витнесь-петнесь, валакавтнесь оршавтон, мейле ноцковтызе челькеде цивтордыця картузом ды сянгоргавтынзе, сельмень лангс нолдынзе нулныця прячерень.</txt>
<trEng></trEng></sent>
<sent><txt>Буто лавтовсо кармась тылкаемень виде кинть лангсто.</txt>
<trEng></trEng></sent>
<sent><txt>Трёнкаян аламодо тандадыця варакакс.</txt>
<trEng></trEng></sent>
<sent><txt>Вихересь, марян, велявтни монь, буто бажи кепедемень, ды прынь.</txt>
<trEng></trEng></sent>
<sent><txt>Аволь кунст, нама, комадо.</txt>
<trEng></trEng></sent>
<sent><txt>Мелем ульнесь педямс масторонтень ды, нать, куломадо пелемась кепсесь прям, бульчом нееме, кода чись теевсь ковокс.</txt>
<trEng></trEng></sent>
<sent><txt>Велькссэнь увнось, мерят лайшесь, масторонть ёжова гизмолдыця мутНалояк мутна пелесь.</txt>
<trEng></trEng></sent>
<sent><txt>Васолдо кармась тень марявомо мезе-бути ларныця.</txt>
<trEng></trEng></sent>
<sent><txt>Яла седе пек ды пек.</txt>
<trEng></trEng></sent>
<sent><txt>Варштынь ды сыргатотсь таркастонзо пря кедем.</txt>
<trEng></trEng></sent>
<sent><txt>Вакскан ардсь лишмес апак кильде ды ажиявтомо крандаз.</txt>
<trEng></trEng></sent>
<sent><txt>Истя седе тандадынь ― валт а муевить монень ёвтнеме.</txt>
<trEng></trEng></sent>
<sent><txt>А стяко сеске явсь мартон ежом ды зярдо сась монень мекев, ульнесь истямо жо сэтьме, прок мезеяк арасельгак, ансяк лугась, конанть лангсо мадезь аштинь, артозель буто содсо.</txt>
<trEng></trEng></sent>
<sent><txt>Пек лакизе пуль.</txt>
<trEng></trEng></sent></p>
<p><sent><txt>― Эзить кенгеле.</txt>
<trEng></trEng></sent>
<sent><txt>Се виев даволось тияяк ютась.</txt>
<trEng></trEng></sent></p>
<p><sent><txt>― Ютась ли...</txt>
<trEng></trEng></sent></p>
<p><sent><txt>― Мезть лавгат?</txt>
<trEng></trEng></sent></p>
<p><sent><txt>― Паряк, ансяк шказо сакшны.</txt>
<trEng></trEng></sent></p>
<p><sent><txt>― Превсат ли тон?</txt>
<trEng></trEng></sent></p>
<p><sent><txt>― А друк алкукс вачкоти се колвармась мастор лангстояк нардамонок, сестэ мезе тейнемс тенек?</txt>
<trEng></trEng></sent></p>
<p><sent><txt>― Сопротивляться.</txt>
<trEng></trEng></sent></p>
<p><sent><txt>― Кода?</txt>
<trEng></trEng></sent></p>
<p><sent><txt>― Ну, леднемс лангозост.</txt>
<trEng></trEng></sent></p>
<p><sent><txt>― Лихтергак леднесь Кар графонть кисэ.</txt>
<trEng></trEng></sent></p>
<p><sent><txt>― Сон ранясь, кода ломанть ёвтнекшнить, ансяк вейке.</txt>
<trEng></trEng></sent>
<sent><txt>Мон маштан вете-кото ды весе, кить кармить ловомо пряст повстанецэкс, срадыть, прок ревень стада.</txt>
<trEng></trEng></sent></p>
<p><sent><txt>― Паряк, истяяк лиси тевесь, ансяк таго тыки меряй, граф Кар икеле уш марилизе истямо шканть...</txt>
<trEng></trEng></sent></p>
<p><sent><txt>― Оргодиль? Да?</txt>
<trEng></trEng></sent></p>
<p><sent><txt>― Содазь, истя теиль, да кода жо лиякс? Или седе паро маштовтомс прят мужланонь кедьстэ.</txt>
<trEng></trEng></sent></p>
<p><sent><txt>― Тон арсят, прок суке.</txt>
<trEng></trEng></sent>
<sent><txt>Нармушканень лади куломс ливтямсто.</txt>
<trEng></trEng></sent></p>
<page>((KutoA1976-0414))</page>
<p><sent><txt>Сэтьме пиземеде мейле Арефий, дворецкоесь, лиссь Панов бояронть кудонзо парадной подъездэнть кустембря пес кунсоломо.</txt>
<trEng></trEng></sent>
<sent><txt>Вельть покш кардазонть келес ацазь валаня ды вейкеть кевтнень юткова касыця пиже тикшеденть сэтьместэ аштесь Локотков.</txt>
<trEng></trEng></sent></p>
<p><sent><txt>Друк Ряпина велень баягась кармась чавомо, прок нернеме, чуросто.</txt>
<trEng></trEng></sent>
<sent><txt>Шатинаньсеськак истя жо.</txt>
<trEng></trEng></sent>
<sent><txt>Се мерят ансяк удомсто стясь: вайгелезэ казямоль ды сардоволь.</txt>
<trEng></trEng></sent>
<sent><txt>Зэрякадсь аволь васоло Зарецкоень соборонть прясто покш баягаськак.</txt>
<trEng></trEng></sent>
<sent><txt>Татар веленть ― Собачинанть ― ёндо каятотсь теке вирьс кадовицянь лужанясто ды вельть кувакасто пижнемась:</txt>
<trEng></trEng></sent></p>
<p><sent><txt>― А-а-а!</txt>
<trEng></trEng></sent></p>
<p><sent><txt>Сонгак терди ломанть эсест пазнэнь озномо.</txt>
<trEng></trEng></sent></p>
<p><sent><txt>« Те каня чавить вечерняс, ― арсезевсь кунсолыцясь.― Кодамо ванды праздникесь? Кодамояк арась.</txt>
<trEng></trEng></sent>
<sent><txt>Мон весе святцатнень мельсэ кирдян вадрясто».</txt>
<trEng></trEng></sent></p>
<p><sent><txt>Косто вачкоди баяга, тов велявтсы прянзо Локотков.</txt>
<trEng></trEng></sent>
<sent><txt>Ды друк чарькодемадонть ноцк! меревсь седеезэ.</txt>
<trEng></trEng></sent>
<sent><txt>Арефий вайгельсэ меревсь:</txt>
<trEng></trEng></sent></p>
<p><sent><txt>― Те сон ― учозь виев даволось.</txt>
<trEng></trEng></sent>
<sent><txt>Нейке жо молемс ёвтамс азоронтень.</txt>
<trEng></trEng></sent></p>
<p><sent><txt>Лоткась сон Митрофан Адамовичень кабинетэнтень совамо кенкшенть ваксс ды арсезевсь, кода витькстамс, кодат кель прясонзо кочксемс ладиця валт.</txt>
<trEng></trEng></sent>
<sent><txt>Ансяк эзь учне шкась.</txt>
<trEng></trEng></sent>
<sent><txt>Ломанень кежей пелесь, конась уйсь масторонть ланга, хоть васолдо, ды кармась урномо.</txt>
<trEng></trEng></sent></p>
<p><sent><txt>Локотков пек талноманзо пачк стувтызе совамодонзо икеле стукадемантькак, секс Митрофан Адамович тенень дивась.</txt>
<trEng></trEng></sent></p>
<p><sent><txt>― Мезе теевсь, Арефий?</txt>
<trEng></trEng></sent></p>
<p><sent><txt>― Монь улконь валон видеть ульнесть: курок тынк экономиянть порксамо ды пултамо сыть.</txt>
<trEng></trEng></sent></p>
<p><sent><txt>― Паряк, маласот уш? ― ловташкадомстонзо кевкстизе Митрофан Адамович.</txt>
<trEng></trEng></sent></p>
<p><sent><txt>― Аздан.</txt>
<trEng></trEng></sent></p>
<p><sent><txt>― Азё варштак перть пелев минек верхотуркастонть оно биноклянть пачк.</txt>
<trEng></trEng></sent></p>
<p><sent><txt>Арефиень якамо шкастонть пек сорныця кедьсэнзэ боярось таргась письменной столензэ потсто револьвер ды тонгизе мештензэ зепс, омбоце зепентень эцесь патрон марто коробкине ды вить кедьсэнзэ вадяшкавтызе таргозезь мештензэ.</txt>
<trEng></trEng></sent>
<page>((KutoA1976-0315))</page>
<sent><txt>Панжизе сейфензэ ды вачкинзе раужо портфельс аштикс ярмаконзо.</txt>
<trEng></trEng></sent>
<sent><txt>Ваксозост путынзе сех питней документэнзэ.</txt>
<trEng></trEng></sent>
<sent><txt>Васня стукадсь, мейле совась талныця Локотков ды соракадозь вайгельсэ ёвтась:</txt>
<trEng></trEng></sent></p>
<p><sent><txt>― Масторонть ёжова тей ниле ёндо сыть ломанень вельть раужо ды, мерят, ёндолдо пешксе, пельть.</txt>
<trEng></trEng></sent>
<sent><txt>Виев давол истя пири минек...</txt>
<trEng></trEng></sent></p>
<p><sent><txt>― Ну, мезе жо...</txt>
<trEng></trEng></sent>
<sent><txt>Карматано вастомонзо.</txt>
<trEng></trEng></sent>
<sent><txt>Тон, васняяк, азё пекстык эно покш кенкшенть.</txt>
<trEng></trEng></sent>
<sent><txt>Кадык мейле се, кона смеи тезэ совамо, кузи забор велькска.</txt>
<trEng></trEng></sent></p>
<p><sent><txt>« Мезе ещё теемс? Кодат распоряженият максомс?― кармась кевкстнеме Митрофан Адамович эсь прянзо.― Паряк, нейке жо витькстамс тень Иданень.</txt>
<trEng></trEng></sent>
<sent><txt>Арась, а эряви.</txt>
<trEng></trEng></sent>
<sent><txt>Лиякс ушодовить ёжонь маштомат, эрьва коданя синтревемат, нернемат.</txt>
<trEng></trEng></sent>
<sent><txt>Эрьва кодамо талноматне, шалноматне, пижнематне ды сельведень валноматне мелеть молевтсызь ды валот маштовтсызь».</txt>
<trEng></trEng></sent></p>
<p><sent><txt>Низэ сонсь совась тензэ ды мерсь:</txt>
<trEng></trEng></sent></p>
<p><sent><txt>― Арефий, нать, а превсэ.</txt>
<trEng></trEng></sent></p>
<p><sent><txt>― Мекс?</txt>
<trEng></trEng></sent></p>
<p><sent><txt>― Вант оно чить пексты покш кенкшенть.</txt>
<trEng></trEng></sent></p>
<p><sent><txt>― Пек парсте теи.</txt>
<trEng></trEng></sent></p>
<p><sent><txt>― Мон мезеяк а чарькодян.</txt>
<trEng></trEng></sent></p>
<p><sent><txt>― А шка, нать.</txt>
<trEng></trEng></sent></p>
<p><sent><txt>― Кинь учат?</txt>
<trEng></trEng></sent></p>
<p><sent><txt>― Кежень пандыцят курок сыть.</txt>
<trEng></trEng></sent></p>
<p><sent><txt>― Ламоксть мернинь ― иля теине а ломанькс.</txt>
<trEng></trEng></sent>
<sent><txt>Тон эзить кунсоло тунь ды ней вана тонськак неят, мезес пачкодсь тевесь.</txt>
<trEng></trEng></sent>
<sent><txt>Эрямоткак нацяс истя сайсызь или телат-полкот коласызь ды кадоват пингеть пес убогойкс.</txt>
<trEng></trEng></sent></p>
<p><sent><txt>« Матушка, тонь ревностесь муци чинек-венек,― арсезевсь Митрофан Адамович.</txt>
<trEng></trEng></sent>
<sent><txt>― Кучомс ковгак эряват».</txt>
<trEng></trEng></sent>
<sent><txt>Отвечась нинстэнь:</txt>
<trEng></trEng></sent></p>
<p><sent><txt>― Видеть валот: карми улеме покш скандал ды, нама, шум.</txt>
<trEng></trEng></sent>
<sent><txt>Алкукс, чумось ансяк ве мон, ды тон, голубушка, бути бажат эрямо, нейке жо, шкань апак печтне, саитя мартот эйкакштнень ды урьванть.</txt>
<trEng></trEng></sent>
<sent><txt>Васня сыргак Алатырев, мейле столицав.</txt>
<trEng></trEng></sent>
<sent><txt>На вана портфелентькак саик.</txt>
<trEng></trEng></sent>
<sent><txt>Эйсэнзэ сядошка тыща ярмаксо, седеяк ламо питней конёвсо...</txt>
<trEng></trEng></sent>
<sent><txt>Больше мездеяк иля кевкстне.</txt>
<trEng></trEng></sent>
<sent><txt>Монськак аздан, мейсэ те тамашась ушодови, мейсэ прядови ды содан ансяк, што сы виевдеяк виев давол.</txt>
<trEng></trEng></sent>
<sent><txt>Давай мартот простятано.</txt>
<trEng></trEng></sent>
<sent><txt>Палыть пельдень эйкакштненьгак.</txt>
<trEng></trEng></sent>
<page>((KutoA1976-0316))</page>
<sent><txt>Сыненст ёвтат, мельганк молян ды течи жо монгак Алатырьсэ улян.</txt>
<trEng></trEng></sent></p>
<p><sent><txt>― Улят ли, прядот шар мериця?</txt>
<trEng></trEng></sent></p>
<p><sent><txt>― Ки соды.</txt>
<trEng></trEng></sent>
<sent><txt>Паряк, аламодо поздаянгак...</txt>
<trEng></trEng></sent>
<sent><txt>Азё ды седе курокке сыргадо.</txt>
<trEng></trEng></sent>
<sent><txt>Час ансяк тыненк пурнамс-сэрнямс лиядсь.</txt>
<trEng></trEng></sent>
<sent><txt>Мейле пиряви кинк.</txt>
<trEng></trEng></sent>
<sent><txt>Ильтеменк уш а лисеван: ламо тевем.</txt>
<trEng></trEng></sent></p>
<p><sent><txt>Нулгодемадо сорнозь, Ираида Ниловна палызе Митрофан Адамовичень ды степенна лиссь.</txt>
<trEng></trEng></sent>
<sent><txt>Кенкшенть удалдо марявсь кенже пенесэ стукадема ды прянзо невтизе совамодо пелиця Локотков.</txt>
<trEng></trEng></sent></p>
<p><sent><txt>― Совак, Арефий, ― мерсь тензэ боярось.</txt>
<trEng></trEng></sent></p>
<p><sent><txt>― Ираида Ниловна молемстэ пацинесэнзэ нартни турванзо.</txt>
<trEng></trEng></sent>
<sent><txt>Нать, простиде...</txt>
<trEng></trEng></sent></p>
<p><sent><txt>― Тон ланга туить: уш сонзэ мельгаяк иля вантне.</txt>
<trEng></trEng></sent>
<sent><txt>Кунсолок, мезе теть кармавтан.</txt>
<trEng></trEng></sent>
<sent><txt>Зярдо хамтнэ пачкодить кардазон малав, омбоцеде меремат иля учне ― саик оно картечсэ зарядязь двустволканть, панжик оно се вальманть ды мондень мейле сеске жо кармат сынст лангс леднеме.</txt>
<trEng></trEng></sent>
<sent><txt>Ансяк несак, што заборонть пряс появась васенце мужлан ― иля леде ― се монь, омбоце невти пря ― ледик.</txt>
<trEng></trEng></sent>
<sent><txt>Колмоценть лангс таго шлаядян мон ды истя седе тов, ансяк лия саят ружия...</txt>
<trEng></trEng></sent></p>
<p><sent><txt>― Мон, ваше благородие, вестькак сынст лангс а ледян.</txt>
<trEng></trEng></sent></p>
<p><sent><txt>― Мекс?</txt>
<trEng></trEng></sent></p>
<p><sent><txt>― Аволь бояран.</txt>
<trEng></trEng></sent></p>
<p><sent><txt>― Ах, тон оно кода ушолят морамо.</txt>
<trEng></trEng></sent></p>
<p><sent><txt>― Кодат уш тесэ морамот.</txt>
<trEng></trEng></sent>
<sent><txt>Монь арась мелем редявтомс прям а вечкицят каршо молицякс.</txt>
<trEng></trEng></sent>
<sent><txt>Те чарькодеви натой вишка эйкакшненьгак.</txt>
<trEng></trEng></sent>
<sent><txt>Леднеме крестьянтнэнь лангс ― мейле маштовтомс кедьстэст прят.</txt>
<trEng></trEng></sent>
<sent><txt>Куломс а шкасто кинь ули мелезэ...</txt>
<trEng></trEng></sent></p>
<p><sent><txt>― Монь.</txt>
<trEng></trEng></sent></p>
<p><sent><txt>― А мон ломанькс эзинь зря: дворовойтнень лангсо прявтокс улемс ― честесь а покш.</txt>
<trEng></trEng></sent></p>
<p><sent><txt>― Ну мон эно тонеть пандан эрьва ледезенть кисэ кавто красненькойть.</txt>
<trEng></trEng></sent></p>
<p><sent><txt>― Комсьветее лобант, лиякс меремс, ашот.</txt>
<trEng></trEng></sent></p>
<p><sent><txt>― Согласян.</txt>
<trEng></trEng></sent></p>
<p><sent><txt>― Ансяк уш ярмактнень монень эряви получамс нейке.</txt>
<trEng></trEng></sent></p>
<p><sent><txt>― Мон жо дворянин: валсон аштян.</txt>
<trEng></trEng></sent></p>
<page>((KutoA1976-0317))</page>
<p><sent><txt>― Валтнэ, бояр, аволь ярмакт.</txt>
<trEng></trEng></sent></p>
<p><sent><txt>― Ну на вана тонеть вете бумажкат.</txt>
<trEng></trEng></sent>
<sent><txt>Эйсэст кавтосядт ведьгемень ашо.</txt>
<trEng></trEng></sent></p>
<p><sent><txt>― Кемень прят сынст кис порксан.</txt>
<trEng></trEng></sent></p>
<p><sent><txt>― Леднемеде содатан.</txt>
<trEng></trEng></sent>
<sent><txt>Ливтиця нармунть правтнить а весть.</txt>
<trEng></trEng></sent></p>
<p><sent><txt>Арефий каподинзе седе курокке ярмактнень ды панжизе се вальманть, конань лангс ансяк невтсь тензэ боярось, кунсолось, прок паро псака, ды витькстась азоронстэнь:</txt>
<trEng></trEng></sent></p>
<p><sent><txt>― Апак терде инжетне сыть.</txt>
<trEng></trEng></sent>
<sent><txt>Аламодо марявить уш, хоть пек васолот.</txt>
<trEng></trEng></sent></p>
<p><sent><txt>Митрофан Адамович панжизе се вальманть, конавать сонсь арсесь леднеме, ды нулгодицякс турванзо чиртезь отвечась:</txt>
<trEng></trEng></sent></p>
<p><sent><txt>― Мужлантнэ семс а содыть: мон аволь ансяк помещикан, бояран ― Временной правительствань уездной комнссаран ды невтса сыненст, кода дворянт маштыть, эрявияк, честест кисэ аштеме ды ули-парост ванстомо...</txt>
<trEng></trEng></sent>
<sent><txt>Тон, Арефий, азё нейке жо кудо потмаронь вальмаванть мельгаст ваномо.</txt>
<trEng></trEng></sent>
<sent><txt>Саик мартот вана те паро биноклянть.</txt>
<trEng></trEng></sent>
<sent><txt>Пек иля тално тосо.</txt>
<trEng></trEng></sent>
<sent><txt>Зярдо кадови тенст ютамс усадьбантень ансяк вайгельбешка ― чият монень ёвтамо.</txt>
<trEng></trEng></sent></p>
<p><sent><txt>Митрофан Адамович учома шканть нурькалгавтомо лиссь ушов ды, васняяк, совась кискань кирдема таркав.</txt>
<trEng></trEng></sent>
<sent><txt>Рисьмесэнзэ чольдердезь, удалсь пильгензэ лангсо киштемстэ, вастызе борзой сехте вечкевикс кисказо.</txt>
<trEng></trEng></sent>
<sent><txt>Кол охотникесь пеензэ пачк мерезевсь:</txt>
<trEng></trEng></sent></p>
<p><sent><txt>― Ну, Трезор, а кемемеде давай мартот простятано.</txt>
<trEng></trEng></sent>
<sent><txt>Бути течи савтови тень «венемемс», тон иля урно мельган.</txt>
<trEng></trEng></sent>
<sent><txt>Эрязь-аштезь од азорскак тонадат.</txt>
<trEng></trEng></sent></p>
<p><sent><txt>Палызе ды, прок эсь прянзо тосто салызе, пильге сур лангсо лиссь.</txt>
<trEng></trEng></sent></p>
<p><sent><txt>Азорось тозоньгак токась, косольть кудо нармунензэ.</txt>
<trEng></trEng></sent>
<sent><txt>Мелензэ молемс вансь павань вельть мазый веерке неявиця пулонть лангс.</txt>
<trEng></trEng></sent>
<sent><txt>Кунсолось атякшонь морамот.</txt>
<trEng></trEng></sent>
<sent><txt>Олго потмова сокариця саразонь, буто пек пеняцямсто, кекердемат.</txt>
<trEng></trEng></sent>
<sent><txt>Атяка куркась марявсь, теке згилиця, тошкстась тензэ:</txt>
<trEng></trEng></sent></p>
<p><sent><txt>― Маштовтсак прят.</txt>
<trEng></trEng></sent></p>
<p><sent><txt>Оранжереявгак совась аштеме таркань ёмавтыця боярось.</txt>
<trEng></trEng></sent></p>
<page>((KutoA1976-0318))</page>
<p><sent><txt>― Кара божья на тебя неотвратимо Налвигается со всех сторон, злодей, ― мерсь тензэ цецянь валныця бабине.</txt>
<trEng></trEng></sent></p>
<p><sent><txt>Потавсь кургонь автезь Митрофан Адамович.</txt>
<trEng></trEng></sent>
<sent><txt>Неть кельме валтнэде дивамодонть удалкссонзо панжинзе кавто полкс васолиця кенкштнень.</txt>
<trEng></trEng></sent>
<sent><txt>Меревсь эсь пачканзо: « Врагон умок эрить натой усадьбасон ды уш, паряк, эцесть кудозонгак.</txt>
<trEng></trEng></sent>
<sent><txt>Леднемс!»</txt>
<trEng></trEng></sent></p>
<p><sent><txt>Эрьва сулейденть пелезь, буто пурьгине марто пиземеде икеле, сэтьме парконть пачк ношкстась кудов боярось.</txt>
<trEng></trEng></sent>
<sent><txt>Кабинетэзэнзэ, теке норас, кекшезь мерсь эстензэяк а содавикс казямо вайгельсэ:</txt>
<trEng></trEng></sent></p>
<p><sent><txt>― Пельс кулозь бабинетнеяк сыргасть оймем вейсэ саемс.</txt>
<trEng></trEng></sent></p>
<p><sent><txt>Совась камердпнерэсь.</txt>
<trEng></trEng></sent></p>
<p><sent><txt>― Учовсть уш? ― кевкстизе боярось.</txt>
<trEng></trEng></sent>
<sent><txt>― Мекс эно чатьмонят? Паряк, тон истямо жо врагом?</txt>
<trEng></trEng></sent></p>
<p><sent><txt>Локотков таго варштась келес панжозь вальмаванть аламодо сорныця кедензэ алга.</txt>
<trEng></trEng></sent>
<sent><txt>Мерсь:</txt>
<trEng></trEng></sent></p>
<p><sent><txt>― Марявить ещё седёяк маласто, ды пачкодитькак, стукадить, нама, васняяк покш кенкштнес...</txt>
<trEng></trEng></sent></p>
<p><sent><txt>― Мезть эно тейнемс тенек?</txt>
<trEng></trEng></sent></p>
<p><sent><txt>― Учомс.</txt>
<trEng></trEng></sent>
<sent><txt>Монень жо мереде кармавтомодо кучерэнтень Уголёконть удалце кенкш ваксс тынк алов камбразнэк содомодо.</txt>
<trEng></trEng></sent></p>
<p><sent><txt>― Се мезекс?</txt>
<trEng></trEng></sent></p>
<p><sent><txt>― Ки соды...</txt>
<trEng></trEng></sent>
<sent><txt>паряк, натой, бути витьстэ кортамс, курок эрявиксэзэ сы...</txt>
<trEng></trEng></sent></p>
<p><sent><txt>― Ну тейть, мезе ловат лезэвкс, ансяк содат кодат инжеть учотано,― кувать иля яка.</txt>
<trEng></trEng></sent></p>
<p><sent><txt>Боярось валгсь алце кудозонзо варштамо.</txt>
<trEng></trEng></sent>
<sent><txt>Васняяк, сельмезэнзэ каятотсь киякска усксевиця цеко марто пиже халат, апак пурна тарка ды сявордозь аштиця стул.</txt>
<trEng></trEng></sent>
<sent><txt>« Ушо ёндонь даволось учозьгак а учови, кудо потмосось уш ютась, ― арсезевсь Митрофан Адамович.</txt>
<trEng></trEng></sent>
<sent><txt>― Паро, што тусть.</txt>
<trEng></trEng></sent>
<sent><txt>Карматано каршо молеме.</txt>
<trEng></trEng></sent>
<sent><txt>Неть повстанецтнэ кепететсть, кода сынсь мерить, эрямост кис.</txt>
<trEng></trEng></sent>
<sent><txt>Кулома конасткак, содазь, а вешни...»</txt>
<trEng></trEng></sent></p>
<p><sent><txt>Совась Локотков ды мерсь азоронстэнь:</txt>
<trEng></trEng></sent></p>
<p><sent><txt>― Лишмесь учи тынк.</txt>
<trEng></trEng></sent>
<sent><txt>Састь мужлантнэяк.</txt>
<trEng></trEng></sent></p></chap>
<chap><chapNo>6</chapNo>

<p><sent><txt>Кардазонть ушосо шалномась яла виевгадсь.</txt>
<trEng></trEng></sent>
<sent><txt>Кармась марявомо покш кенкшентень мейсэ-бути стукамо ды казямосто пижнема колмо кельсэ: рузкс, татарке ды Нал велень эрзякс.</txt>
<trEng></trEng></sent></p>
<p><sent><txt>― Панов бояр!</txt>
<trEng></trEng></sent></p>
<p><sent><txt>― Чинев куяр!</txt>
<trEng></trEng></sent></p>
<p><sent><txt>― Инжень вастомо листь!</txt>
<trEng></trEng></sent></p>
<p><sent><txt>― Иля визде!</txt>
<trEng></trEng></sent></p>
<p><sent><txt>― Веренек симеме смеить!</txt>
<trEng></trEng></sent></p>
<p><sent><txt>― Паро ломанть, илядоя шума: бояронтень а маряви пижнеманок!</txt>
<trEng></trEng></sent></p>
<p><sent><txt>― Эй, ки седе бойка, пирявксонть вельть кирнявтозо панжомо!</txt>
<trEng></trEng></sent></p>
<p><sent><txt>Дубор-дабор марявсь ве цёра заборонть вельть куземстэнзэ ды ансяк невтизе прянзо бояронтень, ледизе се.</txt>
<trEng></trEng></sent>
<sent><txt>Цёрась, мекев новолемстэнзэ, буто кекшсь пирявксонть экшс.</txt>
<trEng></trEng></sent></p>
<p><sent><txt>― Вай, ледизе кискась!</txt>
<trEng></trEng></sent></p>
<p><sent><txt>― Те сон истя васты минек!</txt>
<trEng></trEng></sent></p>
<p><sent><txt>― Порксамс ортанть!― марявсь Нужань Платонь вайгелезэ.</txt>
<trEng></trEng></sent></p>
<p><sent><txt>Ломантне шалнозевсть.</txt>
<trEng></trEng></sent>
<sent><txt>Марявсть кежейстэ верьга вайгельсэ кройсемат.</txt>
<trEng></trEng></sent>
<sent><txt>Ушо ёндо кшнисэ оршазь вельть кеме покш кенкшесь вельтявсь виев зэрьсэ ды соракалесь эртнематнеде весе сэрьсэ.</txt>
<trEng></trEng></sent></p>
<p><sent><txt>― Монень а кинь лангс ледемс,― пеняцясь Локотков.</txt>
<trEng></trEng></sent></p>
<p><sent><txt>― Аштек, ― отвечась тензэ Митрофан Адамович.</txt>
<trEng></trEng></sent>
<sent><txt>― Учок.</txt>
<trEng></trEng></sent>
<sent><txt>Неят уш васенце варя панжовсь покш кенкшенек ве пельксэнтень.</txt>
<trEng></trEng></sent></p>
<p><sent><txt>― Омбоцеяк тетькевсь.</txt>
<trEng></trEng></sent>
<sent><txt>Ансяк совамодо пелить эзгаст.</txt>
<trEng></trEng></sent></p>
<p><sent><txt>― Оно смелгак муевсь юткстост.</txt>
<trEng></trEng></sent></p>
<p><sent><txt>― Ледемс?</txt>
<trEng></trEng></sent></p>
<p><sent><txt>― Иляк: ава.</txt>
<trEng></trEng></sent></p>
<p><sent><txt>Истя кортамстост ортась, мерят, кирвайсь.</txt>
<trEng></trEng></sent>
<sent><txt>Сонзэ куншкасо покш варянть пачк совась кардазонтень якстере знамя марто Градова.</txt>
<trEng></trEng></sent></p>
<p><sent><txt>― Те ― Лидия Петровна, ― мерсь азоронстэнь дворецкоесь.</txt>
<trEng></trEng></sent></p>
<p><sent><txt>― Ансяк иля леде лангозонзо: тейтерь-ават а маштнян мон.</txt>
<trEng></trEng></sent></p>
<page>((KutoA1976-0320))</page>
<p><sent><txt>― Ялгат, монь мельга! ― пижакадсь удалотненень Градова.</txt>
<trEng></trEng></sent></p>
<p><sent><txt>― Леднек цёрат, ― кармавтсь Панов Арефиннень.</txt>
<trEng></trEng></sent>
<sent><txt>Дворецкоесь, прянь апак невте ды содазь уш овсе апак норова, леднесь ортанть эйсэ варятнева совицятнень пря велькска.</txt>
<trEng></trEng></sent>
<sent><txt>Совась Якшамкань Палага ды кармась рунгосонзо кекшеме покш кенкшенть панжомо кундыця Нужань Платонь.</txt>
<trEng></trEng></sent>
<sent><txt>Курок повстанецтнэ каявсть кардазонтень, мерят, каладыця плотинава лажныця ведь.</txt>
<trEng></trEng></sent></p>
<p><sent><txt>Валдай Павол двустволкасонзо ледизе вальмава лединця бояронть.</txt>
<trEng></trEng></sent>
<sent><txt>Митрофан Адамовичень кедьстэ прась вальмало лыйннця цецятнень потс револьверэсь качадыця попиросакс.</txt>
<trEng></trEng></sent>
<sent><txt>Эйсэнзэ леднемадо лоткицясь новольсь келес панжозь вальманть лангс.</txt>
<trEng></trEng></sent>
<sent><txt>Арефийгак леднемадо лоткась, штюпинзе вейкест пес азоронзо зепетнень ды чияк анокстазь Уголеконть лангсо ласте тусь Алатырев.</txt>
<trEng></trEng></sent>
<sent><txt>Арды покш кинть кувалма ды арси: « Платон Валдаев неть розбойннктнень ветинзе тев ды весемеде пек пижнесь.</txt>
<trEng></trEng></sent>
<sent><txt>Покш кенкштненьгак панжинзе сон.</txt>
<trEng></trEng></sent>
<sent><txt>Вадря тарка тензэ муевтян, ансяк шумбрасто пачкодезан ошов».</txt>
<trEng></trEng></sent></p>
<p><sent><txt>Валдай Пазол охотникесь ульнесь аволь берянь.</txt>
<trEng></trEng></sent>
<sent><txt>Маштыль норовамо ды сонзэ пулясь годявсь витьстэ Митрофан Адамовичень алка конязонзо.</txt>
<trEng></trEng></sent>
<sent><txt>Сельме чирьктнень юткс.</txt>
<trEng></trEng></sent></p>
<p><sent><txt>― Ну тень эрямозо эрявсь, ― мерсь Лидия Петровна, зярдо кузевсь кудонть омбоце этажов ды совась кудазоронть пек валдо кабинетэнтень.</txt>
<trEng></trEng></sent>
<sent><txt>Варштась вальмава ды неизе, кода Валдаень Кандра канды крандазозонзо покш трюмо.</txt>
<trEng></trEng></sent>
<sent><txt>Врачось рангстась:</txt>
<trEng></trEng></sent></p>
<p><sent><txt>― Кудо потмостоять мезеяк токшемс а эряви! </txt>
<trEng></trEng></sent></p>
<p><sent><txt>Кузнецэсь марийскак эзь тее.</txt>
<trEng></trEng></sent></p>
<p><sent><txt>― Мезть эно кадовсь тенек тейнемс? ― кевкстизе Градовань Нужань Плато.</txt>
<trEng></trEng></sent></p>
<p><sent><txt>― Пултамс те пек а вечкевикс конторанть, ― отвечась тензэ Нельгень Мико.</txt>
<trEng></trEng></sent>
<sent><txt>Пеензэяк чикорк мерсть.</txt>
<trEng></trEng></sent>
<sent><txt>― Кеж ламо сонзэ азортнэнь лангсо.</txt>
<trEng></trEng></sent></p>
<p><sent><txt>― Мекс пултамс? ― варштась енонзо Лидия Петровна.</txt>
<trEng></trEng></sent>
<sent><txt>― Чарькодемс эряви, што ней уш сон минек, лиякс меремс, народонь.</txt>
<trEng></trEng></sent>
<sent><txt>Ды теицянзо трудицят.</txt>
<trEng></trEng></sent>
<sent><txt>Эряви ванстомс.</txt>
<trEng></trEng></sent>
<sent><txt>Маштовиксэзэ сы.</txt>
<trEng></trEng></sent></p>
<page>((KutoA1976-0321))</page>
<p><sent><txt>― Ды ки тенек сонзэ макссы?</txt>
<trEng></trEng></sent></p>
<p><sent><txt>― Саинек уш.</txt>
<trEng></trEng></sent>
<sent><txt>А неят, што ли?</txt>
<trEng></trEng></sent></p>
<p><sent><txt>― Ванды жо каявить минек лангс таго жандармат-мезть...</txt>
<trEng></trEng></sent></p>
<p><sent><txt>― Морост моравсть.</txt>
<trEng></trEng></sent>
<sent><txt>Курок учови миненек олячись.</txt>
<trEng></trEng></sent>
<sent><txt>Те кудось паро.</txt>
<trEng></trEng></sent>
<sent><txt>Пултамс а эряви.</txt>
<trEng></trEng></sent>
<sent><txt>Пултынек минь жо весть Кар графонть вельть вадря дворецэнзэ ды мезеньгак лезэ седе тенек арасель...</txt>
<trEng></trEng></sent></p>
<p><sent><txt>― Мекс зно сестэ сынек тезэнь ды лишменек-прянек?</txt>
<trEng></trEng></sent></p>
<p><sent><txt>― Панжинк утомонзо, мацтонзо ды лия путома-вачкамо тарканзо.</txt>
<trEng></trEng></sent>
<sent><txt>Сеске мутадо, мезе тыненк ускомс тестэ кудов.</txt>
<trEng></trEng></sent>
<sent><txt>Ёвтнеде теде весенень, ансяк илядо печтне стяко шка...</txt>
<trEng></trEng></sent></p>
<p><sent><txt>Совась Валдай Рамко, теке верь палмань, ды каявсь врачонтень.</txt>
<trEng></trEng></sent></p>
<p><sent><txt>― Лидия Петровна, мон бояротень ледемс понгинь.</txt>
<trEng></trEng></sent>
<sent><txt>Вить лавтовом ранявсь.</txt>
<trEng></trEng></sent>
<sent><txt>Вай, господи, зярдо тенень улеме карми пе?</txt>
<trEng></trEng></sent></p>
<p><sent><txt>― Платон Тимофеич, пособака монень героенть рананзо тапарямо...</txt>
<trEng></trEng></sent></p>
<p><sent><txt>Совась а содавикс цёра ды мерсь:</txt>
<trEng></trEng></sent></p>
<p><sent><txt>― Весе дворовойтне кучимизь монь вана кевкстеменк, ки карми улеме ней минек прявтокс?</txt>
<trEng></trEng></sent></p>
<p><sent><txt>― Тон мезекс, аля, семс тесэ служить? ― кевкстизе Градова.</txt>
<trEng></trEng></sent></p>
<p><sent><txt>― Лакейкс.</txt>
<trEng></trEng></sent></p>
<p><sent><txt>― Варштак миненек марля ды кандык.</txt>
<trEng></trEng></sent>
<sent><txt>Мейле отвечатано теть.</txt>
<trEng></trEng></sent></p>
<p><sent><txt>Лакеесь тусь.</txt>
<trEng></trEng></sent></p>
<p><sent><txt>― Те мон ещё, ― витькстась Рамко, ― счастливоян.</txt>
<trEng></trEng></sent>
<sent><txt>Ранявиньгак а пек.</txt>
<trEng></trEng></sent>
<sent><txt>Валдай Кася ды вейке руз войнасто састь аволь умок ранявомадост мейле да живстэ.</txt>
<trEng></trEng></sent>
<sent><txt>Тезэнь жо мазый паро пряст путызь.</txt>
<trEng></trEng></sent>
<sent><txt>Мондень башка ранявсь вейке татар.</txt>
<trEng></trEng></sent>
<sent><txt>Зарецкоень больницяв лишмесэ саизь...</txt>
<trEng></trEng></sent></p>
<p><sent><txt>Лакеесь кандсь марля.</txt>
<trEng></trEng></sent></p>
<p><sent><txt>― Пасиба, ― мерсь тензэ врачось.</txt>
<trEng></trEng></sent>
<sent><txt>― Прявтокс ули тенк, нама, управляющеенк.</txt>
<trEng></trEng></sent>
<sent><txt>Сонзэ само командовак весе дворовойтнень лангсо, кода сех смелэсь, тон.</txt>
<trEng></trEng></sent></p>
<p><sent><txt>Ярмаконь апак пандо мезень понгсь автордамонь вельть виев ярмункакс теевсь кардазось.</txt>
<trEng></trEng></sent>
<sent><txt>Кепететсь истямо суматоха ― вейке-вейкень эйс кармасть эртневеме ломантне, мезень понгсь кантнемстэ ды ветнемстэ.</txt>
<trEng></trEng></sent>
<page>((KutoA1976-0322))</page>
<sent><txt>Прок азорост лайшемстэ, цяхасть лишмесь, парасть ламо ловцонь максыця скалт, реветь, кувакасто цирнесть тувот, урность кискат, прок сёвномсто га-га тейнесть ашо галат, кирнэсть куркат, крякность яксяргт, кернесть, котность атякш марто саразт.</txt>
<trEng></trEng></sent>
<sent><txt>Каштмолицят арасельть.</txt>
<trEng></trEng></sent>
<sent><txt>Пижнесть весе, но кияк эзь кунсоло киньгак.</txt>
<trEng></trEng></sent></p>
<p><sent><txt>Аволь ансяк ушосо, кудонть потсояк ломанть кашкасть, прок нешксэ мекшть.</txt>
<trEng></trEng></sent>
<sent><txt>Пекстазель ансяк вейке комната, козонь боярось эсензэ дворовойтнестэ киненьгак эзь мернекшне совсемсде.</txt>
<trEng></trEng></sent>
<sent><txt>Повстанецтнэ кармасть арсемс, што тосо боярось кирдсь таштазь ярмаконзо.</txt>
<trEng></trEng></sent></p>
<p><sent><txt>― Порксамс кенкшенть, ― мерсь Лемдяень Исай.</txt>
<trEng></trEng></sent>
<sent><txt>Неть валтнэнь маринзе лакеесь, мурдась кабинетэнтень ды кармась азоронзо уловонть велявтнеме ды эрьва зепстэнзэ ключонть вешнеме.</txt>
<trEng></trEng></sent>
<sent><txt>Друк неизе ды юкстизе Митрофан Адамовичень яоволезь брелоконть вакссто.</txt>
<trEng></trEng></sent></p>
<p><sent><txt>― Мезе истя тон вешнят? ― кевкстизе Градова.</txt>
<trEng></trEng></sent></p>
<p><sent><txt>― Вана сонзэ заветной комнатанть панжома.</txt>
<trEng></trEng></sent></p>
<p><sent><txt>― Любопытна тозонь моненьгак варштамс.</txt>
<trEng></trEng></sent></p>
<p><sent><txt>― Адядо весе...</txt>
<trEng></trEng></sent></p>
<p><sent><txt>Валдаень Рамко мельгаст лекстызе кабинетэнть, менстинзе кулозь бояронть мештьстэ рисьменек-мезнек сырьнень частнэнь, эцинзе сэнь понгсонзо зепс ды тусь, кенкшенть панжадо кадозь.</txt>
<trEng></trEng></sent></p>
<p><sent><txt>Окойники панжовсь комнатась, конанть кенкш удалов ломантне промсть яла седе ламо.</txt>
<trEng></trEng></sent>
<sent><txt>Виряз Матвей эцевсь тозонь, Агей ― цёразо кадовсь коридоронтень ды весемеде пек пижни:</txt>
<trEng></trEng></sent></p>
<p><sent><txt>― Тетяй, мезе тосо?</txt>
<trEng></trEng></sent></p>
<p><sent><txt>― Валаня кевень ашо столь, дивам ды вете венской стулт.</txt>
<trEng></trEng></sent></p>
<p><sent><txt>― Неушто больше мезеяк арась?!</txt>
<trEng></trEng></sent></p>
<p><sent><txt>― Тейтерь-авань мацтнема стан ды шкаф, конадонть вана Лидия Петровла мерсь пухвет.</txt>
<trEng></trEng></sent>
<sent><txt>Эйсэнзэ мине-сюнонь ярсамо-симема пельде ды кедьгеде башка мезеяк а неяви!</txt>
<trEng></trEng></sent></p>
<p><sent><txt>Ды друк се комнатастонть каятотсь ракамо: Лемдяень Исай мадсь станонтень, конань истя сёпсь-кекшсь Панов.</txt>
<trEng></trEng></sent></p>
<p><sent><txt>Ломантне тосто сельгенезь лиснесть.</txt>
<trEng></trEng></sent>
<sent><txt>Эрдекстасть:</txt>
<trEng></trEng></sent></p>
<p><sent><txt>― Вый, трисподни туезэ боярось: мезть аштемадо тейнесь.</txt>
<trEng></trEng></sent></p>
<p><sent><txt>― Алкукс а виськс, а рискс а содыль,― мерсь Нужань Плато.―Минь идемевсенть лангс роботынек ― сон оно кода верьгизэнь седеензэ тешась.</txt>
<trEng></trEng></sent></p>
<page>((KutoA1976-0323))</page>
<p><sent><txt>― Плато леляй, копордамс можна, чей, миненекак тесэ? ― кевкстизе Вармалонь Гавре.</txt>
<trEng></trEng></sent>
<sent><txt>― Закускаяк тенек ули байтяк.</txt>
<trEng></trEng></sent></p>
<p><sent><txt>Плато кармавтсь:</txt>
<trEng></trEng></sent></p>
<p><sent><txt>― Арак, Исай, винань «онкстнеме»  бояронь инжетненень.</txt>
<trEng></trEng></sent>
<sent><txt>Ве стопкадо ламо иля «чукаде»  киненьгак...</txt>
<trEng></trEng></sent></p>
<p><sent><txt>Се шкане, апак ардо молемстэ, яачкодсь кудов Валдай Кандра.</txt>
<trEng></trEng></sent>
<sent><txt>Совась кардайс.</txt>
<trEng></trEng></sent>
<sent><txt>Трюмонть алкснэк,стявтызе забор ёжос.</txt>
<trEng></trEng></sent>
<sent><txt>Варштазевсь пачканзо.</txt>
<trEng></trEng></sent>
<sent><txt>Сэрьс неяви весе содов ― рудазов ды сянтора прячерензэ шержевть, прок сянго лангсо коське тикше пакш.</txt>
<trEng></trEng></sent>
<sent><txt>« Мезекс уския? ― мерсь эсь пачканзо атясь.</txt>
<trEng></trEng></sent>
<sent><txt>― Те, секень вант, кармавттанзат ваньксстэ ды пек парсте оршамо, тантейстэ ярсамо ды симеме».</txt>
<trEng></trEng></sent></p>
<p><sent><txt>Сон озась таго крандазантень ды мерсь нинстэнь, зеркаланть ёнов невтезь:</txt>
<trEng></trEng></sent></p>
<p><sent><txt>― Омбоцеде самозон иляк токше.</txt>
<trEng></trEng></sent>
<sent><txt>Чокшне или, паряк, валске совавтсынек кудов...</txt>
<trEng></trEng></sent>
<sent><txt>Молян ардан ещё весть.</txt>
<trEng></trEng></sent></p>
<p><sent><txt>« Мезезэ таго тозо кадовсь?» ― арсесь Устя баба, мекев ортанть пекстамсто.</txt>
<trEng></trEng></sent></p>
<p><sent><txt>Мольсь мирдензэ ладсо зеркаланть пачк салава варштамо.</txt>
<trEng></trEng></sent>
<sent><txt>Раказевсь коське чапаксто сормсевезь икельга пацянзо леемстэ ды совать кудов ревест лангсто наразь ашо понанть варьга сурекс штердеме.</txt>
<trEng></trEng></sent></p>
<p><sent><txt>Чинзэ чопотема шкане новольсть паксясто стадат.</txt>
<trEng></trEng></sent>
<sent><txt>Красавкаст мельга совась кузнецэнть кардайс велень букась, коНалонть весе мереть Макар Иваныч.</txt>
<trEng></trEng></sent>
<sent><txt>Скалонть мельга яказь, неизе трюмостонть каршонзо ваныця раужо буканть.</txt>
<trEng></trEng></sent>
<sent><txt>Сеяк эци Красавканть ваксс.</txt>
<trEng></trEng></sent>
<sent><txt>Макар Иваныч, нама, грозязь мерсь тензэ кежевстэ:</txt>
<trEng></trEng></sent></p>
<p><sent><txt>― Ну-у-у!</txt>
<trEng></trEng></sent></p>
<p><sent><txt>Сеяк отвечась истя жо ды сонзэ марто се шкасто.</txt>
<trEng></trEng></sent>
<sent><txt>Макар Иваныч потазевсь натой дивамодонть, Омбоце букаськак, неявсь тензэ, тейсь истя жо ды чопода роганзоя неявить покшт.</txt>
<trEng></trEng></sent>
<sent><txt>Конязояк кудряв.</txt>
<trEng></trEng></sent>
<sent><txt>Беда, бути туи Красавканть мельс.</txt>
<trEng></trEng></sent>
<sent><txt>Эряви нейке жо кравтомс тестэ.</txt>
<trEng></trEng></sent>
<sent><txt>Макар Иваныч потась ещё седеяк васав.</txt>
<trEng></trEng></sent>
<sent><txt>Нолдызе сон нерензэ ды каявсь тонанть кечкердеме.</txt>
<trEng></trEng></sent></p>
<page>((KutoA1976-0324))</page>
<p><sent><txt>― Чоль-дерь-рь-рь! ― меревсь, порксавомсто, трюмось.</txt>
<trEng></trEng></sent>
<sent><txt>Штельксэнзэ теке пургавсть эрьва ёнов.</txt>
<trEng></trEng></sent>
<sent><txt>Абунгадсь Макар Иваныч.</txt>
<trEng></trEng></sent>
<sent><txt>Кодаяк эзь учне, штобу Красавканть кисэ мартонзо пелькстыцядонть кадоволь ансяк сыреждиця чаво кенкшень рама.</txt>
<trEng></trEng></sent>
<sent><txt>Чаравтызе прянзо кеженть эйстэ сеске мениця Макар Иваныч.</txt>
<trEng></trEng></sent>
<sent><txt>Ну ведь и тамашат эрсекшнить свет лангсонть!</txt>
<trEng></trEng></sent></p>
<p><sent><txt>Нужань Плато, Пановонь экономиястонть самстонзо, пачкодсь Нал велеять пес уш чоподава.</txt>
<trEng></trEng></sent>
<sent><txt>Малав эрьва кудосонть, мерят, инечинь каршо, палсь, ульцянтень валдонзо валомсто, сырнень баягашка тол.</txt>
<trEng></trEng></sent>
<sent><txt>« Алкукс, паряк, ванды сы омбоце инечи»,― арсезевсь Плато.</txt>
<trEng></trEng></sent></p>
<p><sent><txt>― Войнась тенек превть макссь.</txt>
<trEng></trEng></sent>
<sent><txt>Тонавтымизь ламос, ― ве ёно мерсь цёра.</txt>
<trEng></trEng></sent></p>
<p><sent><txt>Платань ютамо кинзэ лангс лиссь Отелянь Яхимнизэ, сынсест Ага, ― сазорозо.</txt>
<trEng></trEng></sent>
<sent><txt>Кевкстни:</txt>
<trEng></trEng></sent></p>
<p><sent><txt>― Те тон, леляй? Здоров.</txt>
<trEng></trEng></sent>
<sent><txt>Минек Яхим эзь каявкшно сельмезэть?</txt>
<trEng></trEng></sent></p>
<p><sent><txt>― Весть неия.</txt>
<trEng></trEng></sent></p>
<p><sent><txt>― Жив?</txt>
<trEng></trEng></sent></p>
<p><sent><txt>― Ды мезе муизе.</txt>
<trEng></trEng></sent></p>
<p><sent><txt>― Парт ломанть сыть, а сон арась.</txt>
<trEng></trEng></sent></p>
<p><sent><txt>― Мекскак аламодо поздаясь.</txt>
<trEng></trEng></sent></p>
<p><sent><txt>― Кода пачкоди кудов, эрдекстаса.</txt>
<trEng></trEng></sent></p>
<p><sent><txt>― Иляк сёвно: течи ушодовсь од инечи.</txt>
<trEng></trEng></sent></p>
<p><sent><txt>Платонь мельга капшазь молемстэнть Агань вить пильгстэ менсь, ве ёнов мик ёртовсь ступнязо, ды авась комась вешнемензэ.</txt>
<trEng></trEng></sent></p>
<p><sent><txt>Плато модарькань усксема крандазсо полог потсо усксь кудов комсьветее пондо товзюро.</txt>
<trEng></trEng></sent>
<sent><txt>Улавонть эсе чамдо, арсесь ускомонзо валске марто Тургенева велесэ паровой ведьгевентень или яжавтомо, или анок почт лангс полавтомо.</txt>
<trEng></trEng></sent></p>
<p><sent><txt>Валске Плато удомсто стясь саразтнэнь марто ве шкасто ды, зярс велясь-чарась, пурнась-сэрнясь, кардайсэст якстере атякшось кирнявтсь товзюронь улавонть пряс, мусь пологстонть варине, таргась нерьсэязэ ниле-вете зёрна ды тердинзе ваксозонзо саразтнэньгак.</txt>
<trEng></trEng></sent>
<sent><txt>Мельспаро марто сынь вейсэ кармасть клюксемс.</txt>
<trEng></trEng></sent></p>
<p><sent><txt>Кудазорось лиссь, неинзе ды, кежензэ сазь, ранкстась лангозост:</txt>
<trEng></trEng></sent></p>
<page>((KutoA1976-0325))</page>
<p><sent><txt>― Кшу, пекень пешкедемань а содыцят! </txt>
<trEng></trEng></sent></p>
<p><sent><txt>Саразтнэнень истя вечкевсь товзюрось, натой марикскак эзть тее.</txt>
<trEng></trEng></sent>
<sent><txt>Савсть уш локшосо панемс.</txt>
<trEng></trEng></sent>
<sent><txt>Атякшось ардсь латалов, аволдась лапасонзо, мерят, юкстевезь новолиця кавто полсо ды рангстась морамо, прок локшонть эйсэ хропадевемстэнзэ эзь ёмавто пулостонзо колмо толгат.</txt>
<trEng></trEng></sent></p>
<p><sent><txt>Плато поводсь крандазонть удалов дёготь марто лагун.</txt>
<trEng></trEng></sent>
<sent><txt>Матрязо лиссь скалост потявтомо.</txt>
<trEng></trEng></sent>
<sent><txt>Кевкстизе сон мирдензэ:</txt>
<trEng></trEng></sent></p>
<p><sent><txt>― Тоск удомс а лети теть?</txt>
<trEng></trEng></sent></p>
<p><sent><txt>― Киска соды.</txt>
<trEng></trEng></sent></p>
<p><sent><txt>― Сайть эно цела кши ды чапамо ловцо кукшон, Вера мацтсто канды.</txt>
<trEng></trEng></sent>
<sent><txt>Кармавтынь уш тензэ.</txt>
<trEng></trEng></sent></p>
<p><sent><txt>Плато эцвсь ветельс коське тикшеть, каясь мешекс ало утомо сусекстэ пондо пинеметь, кильдизе лишмензэ, завторкась рестазь модарькадо ды тусь.</txt>
<trEng></trEng></sent></p>
<p><sent><txt>Часкак эзь юта седе мейле, састь ошсто Нал велес колмо милиционерт.</txt>
<trEng></trEng></sent>
<sent><txt>Сынь, васняяк, совасть Паксяпесэ Якшамкань верце кудонтень-взъезжеентень.</txt>
<trEng></trEng></sent>
<sent><txt>Завторкамодост мейле прявтост кевкстизе Палагань:</txt>
<trEng></trEng></sent></p>
<p><sent><txt>― Где живет Платон Валдаев?</txt>
<trEng></trEng></sent></p>
<p><sent><txt>« Нать, арсить острокс пекстамонзо,― меревсь авась эсь пачканзо, ― савить манямс».</txt>
<trEng></trEng></sent>
<sent><txt>― Отвечась апак мизолдо ды кемевтезь:</txt>
<trEng></trEng></sent></p>
<p><sent><txt>― На том конце Алова.</txt>
<trEng></trEng></sent></p>
<p><sent><txt>― Поведешь ты нас к наму?</txt>
<trEng></trEng></sent></p>
<p><sent><txt>― Мне не коли, но вот ребенок мой пойдет покажет вам.</txt>
<trEng></trEng></sent></p>
<p><sent><txt>Авась кармавтызе кемгавтовоце иесэ тейтернензэ Лиляль мартост молеме.</txt>
<trEng></trEng></sent></p>
<p><sent><txt>― Ну, известно, уж попутно в лавочке Пелевина конфеточку ей купите за службу, ваши сковородня.</txt>
<trEng></trEng></sent></p>
<p><sent><txt>« Алкукс чамаст, прок оев пачалгот», ― арсесь Палага, мельгаст ваномсто, ды зярдо Платон лелянзо вешницятне сельмензэ икельде ёмасть, аванть прок налт кандызь Нужанень.</txt>
<trEng></trEng></sent>
<sent><txt>Матря кунсолызе ды витькстась тензэ:</txt>
<trEng></trEng></sent></p>
<p><sent><txt>― Плато дедят кудосояк арась.</txt>
<trEng></trEng></sent>
<sent><txt>Тусь васоло ведьгевс...</txt>
<trEng></trEng></sent></p>
<p><sent><txt>― Оргодезэ ковгак.</txt>
<trEng></trEng></sent></p>
<p><sent><txt>― Мезе теемс?</txt>
<trEng></trEng></sent></p>
<page>((KutoA1976-0326))</page>
<p><sent><txt>― Ломань кучомс мельганзо.</txt>
<trEng></trEng></sent>
<sent><txt>Се понт улавонть усксы кудов, а милиционертнэлень мерят: « Мирдем оргодсь».</txt>
<trEng></trEng></sent></p>
<p><sent><txt>― Бути теемс истя, сестэ Андрей моли Тургеневав.</txt>
<trEng></trEng></sent>
<sent><txt>Зярдо Платонь вешницятне мурдасть, прявтост кармась мурнеме сынст маницянть:</txt>
<trEng></trEng></sent></p>
<p><sent><txt>― Мекс тенек истя кенгелить? Ков якавтымизь, эри тосо Фадей Валдаев, а Платонось каршот.</txt>
<trEng></trEng></sent></p>
<p><sent><txt>― Се аволь Валдаевгак ― Нужаев.</txt>
<trEng></trEng></sent></p>
<p><sent><txt>― Да?</txt>
<trEng></trEng></sent></p>
<p><sent><txt>― Теде соды весе велесь.</txt>
<trEng></trEng></sent></p>
<p><sent><txt>― Муевсь тенек ещё вейке Сусанина.</txt>
<trEng></trEng></sent></p>
<p><sent><txt>― Моньгак фамилиям Якшамкина.</txt>
<trEng></trEng></sent></p>
<p><sent><txt>― Ветяк эно минек Нужаевнень.</txt>
<trEng></trEng></sent></p>
<p><sent><txt>― Ды ульцянь трокс ансяк ютамс ― пачкодтядо тынськак.</txt>
<trEng></trEng></sent></p>
<p><sent><txt>― Чатьмонть! Нать, прят острогс апак пекставто, секс истя тейнят.</txt>
<trEng></trEng></sent></p>
<p><sent><txt>Пачкодсть Нужатненень.</txt>
<trEng></trEng></sent>
<sent><txt>Листарнизэ васня чекась-покась, мейле здоровакшнось, прок сась ансяк васенцеде.</txt>
<trEng></trEng></sent>
<sent><txt>Прявтось Матрянень мерсь Палагадо:</txt>
<trEng></trEng></sent></p>
<p><sent><txt>― Умок ли сон ульнесь кедьсэнк?</txt>
<trEng></trEng></sent></p>
<p><sent><txt>― Улко.</txt>
<trEng></trEng></sent></p>
<p><sent><txt>― Платон Валдаев мезекс теть сави?</txt>
<trEng></trEng></sent></p>
<p><sent><txt>― Мирдекс, ансяк аволь Валдаев сон ― Нужаев.</txt>
<trEng></trEng></sent></p>
<p><sent><txt>― Косо сонсь?</txt>
<trEng></trEng></sent></p>
<p><sent><txt>― А содан.</txt>
<trEng></trEng></sent></p>
<p><sent><txt>― Зярдо тусь?</txt>
<trEng></trEng></sent></p>
<p><sent><txt>― Исяк.</txt>
<trEng></trEng></sent></p>
<p><sent><txt>― Маштат кенгелеме.</txt>
<trEng></trEng></sent></p>
<p><sent><txt>― Бути содатадо сонзэ ланга мондень ламо, сестэ тынь мезть эно кевкстнетядо? Паряк, тевенк арась?</txt>
<trEng></trEng></sent></p>
<p><sent><txt>― Кортак седе чевтестэ ды важовсто, сволочь!</txt>
<trEng></trEng></sent></p>
<p><sent><txt>― Кить, васня ёвтадо, тынсь?</txt>
<trEng></trEng></sent></p>
<p><sent><txt>― Алатырской уездной народной милициянь оперативной группа, ― мерсь вейкесь эрзякс.</txt>
<trEng></trEng></sent></p>
<p><sent><txt>― Вот имена, што груба...</txt>
<trEng></trEng></sent>
<sent><txt>Мон светой Георгиень Крёстонзо ниле степенень полной кавалерэнь аван, а тынь ава марто воёвицят.</txt>
<trEng></trEng></sent>
<sent><txt>Истят инжеть монень а эрявить.</txt>
<trEng></trEng></sent>
<sent><txt>Оргодеде сельмень икельде нейке.</txt>
<trEng></trEng></sent>
<sent><txt>Убирайтись!</txt>
<trEng></trEng></sent></p>
<p><sent><txt>Совась каштом икелев, каподсь ухват ды лиссь мартонзо.</txt>
<trEng></trEng></sent></p>
<p><sent><txt>― Во-о-он!</txt>
<trEng></trEng></sent></p>
<page>((KutoA1976-0327))</page>
<p><sent><txt>Матрянь инжетненень истямо калгодо каванякксось эзь туе мельс.</txt>
<trEng></trEng></sent>
<sent><txt>Колмонест, вейке-вейкень икельдязь, ношкстасть кудостонть.</txt>
<trEng></trEng></sent>
<sent><txt>Озасть кустембряс Платонь учомо.</txt>
<trEng></trEng></sent></p>
<p><sent><txt>Буто верде певердезь, мерят, сувтемень пачк, рисьнесь пиземе.</txt>
<trEng></trEng></sent>
<sent><txt>Вальма налешмиктнень экшсэ циледсть мелень мольстиця озяст.</txt>
<trEng></trEng></sent>
<sent><txt>Пельтне менельганть капшасть Нал веленть велькска седе бойкасто уеме.</txt>
<trEng></trEng></sent></p>
<p><sent><txt>Чинзэ чопотема пелев уш Веронка сась лияназонь ацамсто.</txt>
<trEng></trEng></sent>
<sent><txt>Неинзе колмонест милиционертнэнь ды потавсь.</txt>
<trEng></trEng></sent></p>
<p><sent><txt>― Платон Валдаев мезекс теть сави? ― кевкстизе секе жо прявтось.</txt>
<trEng></trEng></sent></p>
<p><sent><txt>― Нужаевть минь.</txt>
<trEng></trEng></sent>
<sent><txt>Атявтом видеяк Платон.</txt>
<trEng></trEng></sent></p>
<p><sent><txt>― Мирдеть косо?</txt>
<trEng></trEng></sent></p>
<p><sent><txt>― Войнасо.</txt>
<trEng></trEng></sent></p>
<p><sent><txt>― Самай сон георгиевской кавалерэсь?</txt>
<trEng></trEng></sent></p>
<p><sent><txt>― Се сонзэ лелязо.</txt>
<trEng></trEng></sent></p>
<p><sent><txt>Кудовгак эзизь нолда совамо, сеск саизь мартост ошов атявтонзо кисэ заложницакс.</txt>
<trEng></trEng></sent></p>
<p><sent><txt>Андрей велявтсь почтонь улавонть марто ськамонзо чопотеманзо пачк.</txt>
<trEng></trEng></sent></p>
<p><sent><txt>― Тетям оргодсь,― витькстась цёрась аванстэнь.― Мерсь, кудов варштамо сы вандыде мейле веть.</txt>
<trEng></trEng></sent>
<sent><txt>Матря евтнесь, кода саизь острогс Веронкань.</txt>
<trEng></trEng></sent></p>
<p><sent><txt>― Ванды жо молям идемензэ,― алтась Андрей.</txt>
<trEng></trEng></sent></p>
<p><sent><txt>― Рана тонеть майсемс тюрьмава.</txt>
<trEng></trEng></sent>
<sent><txt>Пек одат.</txt>
<trEng></trEng></sent>
<sent><txt>Учосынек васня мезе мери тетят.</txt>
<trEng></trEng></sent></p>
<p><sent><txt>Плато сась, кода вал макснесь, колмоце вестэнть, кунсолызе, мезть ёвтнесь тензэ Матря, ды валскестэнть сыргась прянзо озавтовтомо.</txt>
<trEng></trEng></sent>
<sent><txt>Проулкасост пиже лугадо порниця вазост марявсь тензэ паразевсь казямо вайгельсэ:</txt>
<trEng></trEng></sent></p>
<p><sent><txt>― Бо-о-ога съе-е-ем!</txt>
<trEng></trEng></sent></p>
<p><sent><txt>Валдай Фадей лангсо згилицяткак муевсть.</txt>
<trEng></trEng></sent></p>
<p><sent><txt>― Фадей Арламыч, ки тельня пижнесь тенек: « Сё наша!» ― кевкстизе, мусколямсто, Нельгонь Мико.</txt>
<trEng></trEng></sent></p>
<p><sent><txt>― Манявкшнынь весть.</txt>
<trEng></trEng></sent></p>
<p><sent><txt>― Аздан марить-эзить: Плато племянникеть острокс озавтызь овсе чумовтомо.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Васня, келя, сайнизь урьванзо ды нолдызь аванть мекев...</txt>
<trEng></trEng></sent>
<sent><txt>Минек правителесь хоть од, да истямо жо глот...</txt>
<trEng></trEng></sent></p>
<page>((KutoA1976-0328))</page>
<p><sent><txt>― Кошксеть костяк: тонь марто минекак пекстамонок арсить.</txt>
<trEng></trEng></sent></p>
<p><sent><txt>― Плато опалитикас чарькоди.</txt>
<trEng></trEng></sent>
<sent><txt>Монь жо каськадо чопода прям.</txt>
<trEng></trEng></sent>
<sent><txt>Иля згиля лангсон, аля.</txt>
<trEng></trEng></sent></p></chap>
<chap><chapNo>8</chapNo>
<p><sent><txt>Чугункань кинь депонть велькссэ гудокось каятотсь а шкасто, ― ялатеке винань теема заводонсесь тензэ отвечась: нать, икеле уш тевденть содыльть.</txt>
<trEng></trEng></sent></p>
<p><sent><txt>― Кончай работу! ― пижакадсь весе деповецтнэнень Валдаень Антип.―Товарищи, вчера в Питере вся власть перешла в мозолистые руки рабочих, крестьян и солдат.</txt>
<trEng></trEng></sent>
<sent><txt>Мы с вами должны соединиться с пролетариями винопольки и немедленно освободить узников капитала из алатырской тюрьмы, которая в известной песне недаром называется злодейкой...</txt>
<trEng></trEng></sent></p>
<p><sent><txt>Робочейтне сеске таргизь ды нетстизь якстере транспарантонть, конань лангсо ашо лентасо, прок викшнезель, икеле уш сёрмадозель: « Вся власть Советам!» ды седе башка якстере знамя марто тусть винань заводонть енов.</txt>
<trEng></trEng></sent></p>
<p><sent><txt>Антип Валдаев ушодсь морамо:</txt>
<trEng></trEng></sent></p>
<p><sent><txt>Смело, товарищи, в ногу,</txt>
<trEng></trEng></sent></p>
<p><sent><txt>Духом окрепнем в борьбе,</txt>
<trEng></trEng></sent></p>
<p><sent><txt>В царство свободы дорогу </txt>
<trEng></trEng></sent></p>
<p><sent><txt>Грудью проложим себе.</txt>
<trEng></trEng></sent></p>
<p><sent><txt>Вокзальной ульцянть кувалт молемстэ лазонь аволь кеме, таркань-таркань овсе каладо, варяв ды пильгало тей-тов лыкиця тротуаронть ланга портфелензэ марто молиця Александр Иванович Люстрицкий лоткась певтеме колоннанть лангс ваномадо.</txt>
<trEng></trEng></sent>
<sent><txt>Лазось, конанть пес кеместэ чалгавсь уездной комиссаронь заместителесь, кармась кепетеме каршонзо.</txt>
<trEng></trEng></sent>
<sent><txt>Форменной картузонзо каязь, истя ськамонзо молицясь клетка марто тюжала фуляронь аволь покш пацинесэ нартнизе штадо куманжакс ашо пря касмонзо.</txt>
<trEng></trEng></sent></p>
<p><sent><txt>Ваксканзо ульцянть куншкава эскелиця робочейтнень морамось риштнесь прок сонзэ, кармавтсь капшамо ды пачкодеме ков эряви тензэ.</txt>
<trEng></trEng></sent></p>
<p><sent><txt>Вышли мы все из народа </txt>
<trEng></trEng></sent></p>
<p><sent><txt>Дети семьи трудовой,</txt>
<trEng></trEng></sent></p>
<p><sent><txt>Братский союз и свобода ―</txt>
<trEng></trEng></sent></p>
<p><sent><txt>Вот наш девиз боевой.</txt>
<trEng></trEng></sent></p>
<page>((KutoA1976-0329))</page>
<p><sent><txt>Антип Валдаев икеле «девиз»  валонть эсе марсе ды морамстонзо ёвтызе Денисэкс.</txt>
<trEng></trEng></sent>
<sent><txt>Нать, алкукс такодамо Денис алясь ульнесь весеме ёндо боевой, бути полализь мороскак.</txt>
<trEng></trEng></sent></p>
<p><sent><txt>Васодевсть «винополькань»  ялгаст марто ды сыргасть тюрьмас пекстазетнень оляс нолдамо.</txt>
<trEng></trEng></sent></p>
<p><sent><txt>Винань теиця заводонь директорось якась сонсензэ кабинетканть уголсто уголс, прок онкстнесь паркетсэ ацазь валаня кияксонть ды кортась эсь прянзо марто, лиясто вайгельсэ, прок превстэ лисезь, лиясто жо ансяк эсь пачканзо.</txt>
<trEng></trEng></sent>
<sent><txt>Сон истяня талнось, натой эзь маря, кона шкане сонензэ стукадсь, кона шкане совась тензэ Люстрицкий.</txt>
<trEng></trEng></sent>
<sent><txt>Александр Иванович, мартонзо здоровакшномстонть, ёвтызе ки сон, мейле кевкстизе кежевстэ, пеензэ пачк:</txt>
<trEng></trEng></sent></p>
<p><sent><txt>― Содатадо, мезе моли ульцясонть?</txt>
<trEng></trEng></sent></p>
<p><sent><txt>― Мекс аздан.</txt>
<trEng></trEng></sent>
<sent><txt>Анархия.</txt>
<trEng></trEng></sent></p>
<p><sent><txt>― Порядкань арасьчи.</txt>
<trEng></trEng></sent>
<sent><txt>Миненек эряви сонзэ теемс лезэвкс, Монень, социалистэнь-революционерэнь губернской комитетэнь представителентень, ульнесь кармавтозь именна истямо шкасто пшкадемс тыненк ве тевень коряс.</txt>
<trEng></trEng></sent></p>
<p><sent><txt>― Монь ёном ёмась, аштемс таркам арась, превень маштнетить ― кодаяк а чарькодеви тень, мезе теемс.</txt>
<trEng></trEng></sent></p>
<p><sent><txt>― Кирвастемс предприятиянть, косо мартонк аштетяно.</txt>
<trEng></trEng></sent></p>
<p><sent><txt>― Кода, кода? Пултамс те покштояк покш, питнейде питней заводонть? Мон истя чарькодидизь?</txt>
<trEng></trEng></sent></p>
<p><sent><txt>― Истя ды лиякс а кода теемс.</txt>
<trEng></trEng></sent>
<sent><txt>Кадовсь ансяк эряскавтомс истямо тев ды чумочинть каямс минек абунгавтыця большевиктнень лангс.</txt>
<trEng></trEng></sent>
<sent><txt>Учредительной собранияс кочкамотнеде икеле сындест истямо раужо славась кельмевти сынст эйстэ ламо седейть.</txt>
<trEng></trEng></sent></p>
<p><sent><txt>― Истя теемс ― те секе жо, што кирвастемс лангсон оршавтонть.</txt>
<trEng></trEng></sent>
<sent><txt>Ведь монень заводось пек умок роднойдеяк родной...</txt>
<trEng></trEng></sent></p>
<p><sent><txt>― Неть весе валт ансяк.</txt>
<trEng></trEng></sent>
<sent><txt>Шка сась миненек пурнамс превть.</txt>
<trEng></trEng></sent>
<sent><txt>Кавонек минь эсерт.</txt>
<trEng></trEng></sent>
<sent><txt>Учомонок а кармить.</txt>
<trEng></trEng></sent>
<sent><txt>Сыть лият азорт.</txt>
<trEng></trEng></sent>
<sent><txt>Мейле мезе теемс тенек кадови? Каштансто лисемс те кабинетстэнть? Од директорнэнь озамс вана те чевте креслантень? Анок тарканть кисэ пасибаяк тыненк а ёвтыть.</txt>
<trEng></trEng></sent></p>
<page>((KutoA1976-0330))</page>
<p><sent><txt>― Монь а сы седеем.</txt>
<trEng></trEng></sent></p>
<p><sent><txt>― Логикась кармавты.</txt>
<trEng></trEng></sent></p>
<p><sent><txt>― Но кедем а кепети.</txt>
<trEng></trEng></sent></p>
<p><sent><txt>― Толонть ков эряви токавтса мон...</txt>
<trEng></trEng></sent></p>
<p><sent><txt>― Отвечамо кармавтсамизь.</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent></p>
<p><sent><txt>Алатырь ошонь базар куншкасо, рудазов крандазонзо эйсэ стядо, салтозь пангодо пешксе колмо парензэ велькссэ, ашо потмо пижестэ эмалировазь блидясо, теке шапкасо, аволямсто пижнесь, чопода-тюжа сурбонашка сееде сакалонзо тресямсто, буто начко макшонь, бойка сельме Мазылькань Лебо.</txt>
<trEng></trEng></sent></p>
<p><sent><txt>― Гриби соленой, больна кусной продаю! Закусишь ― ум проглотишь ― не заметишь как!</txt>
<trEng></trEng></sent></p>
<p><sent><txt>― Почём? ― кевкстизе тюрьмасто меницянь серой вельть кувака ды ташто халатсо пек шумбра цёра.</txt>
<trEng></trEng></sent></p>
<p><sent><txt>― На микалайски ― рубель, а на керенки ― петёрка, ― чулгони рузоль валтнэнь Лебо.</txt>
<trEng></trEng></sent></p>
<p><sent><txt>― Нать, Керенскоенть вете разт инязородонть пек вечксак?</txt>
<trEng></trEng></sent></p>
<p><sent><txt>― Тонгак эрзят?</txt>
<trEng></trEng></sent></p>
<p><sent><txt>― Эзимек содаяк, Лебо.</txt>
<trEng></trEng></sent></p>
<p><sent><txt>― Я, те Нужань...</txt>
<trEng></trEng></sent>
<sent><txt>Платон Тюмохеич.</txt>
<trEng></trEng></sent></p>
<p><sent><txt>― Мон.</txt>
<trEng></trEng></sent></p>
<p><sent><txt>Истя отвечамстонть Плато чалгась петькеленть пес ды сельмень конямс кузсь крандазонтень, илештинзе халат ожанзо ды блидянзо нельгемстэ тылкадизе ваксстонзо масторов, мерят, алкукс кевень лавтовсонзо, Лебонь.</txt>
<trEng></trEng></sent>
<sent><txt>Мейле витизе серой шапкинензэ ды верьга вайгельсэ пижакадсь:</txt>
<trEng></trEng></sent></p>
<p><sent><txt>― Эй, товарищи! Кому грибов бесплатных?! Подходи смелее!</txt>
<trEng></trEng></sent></p>
<p><sent><txt>― Ка-ра-ууу-ул!― ранкстась пангонь азорось, мастор ваксс ацавомадо мейле стямсто.</txt>
<trEng></trEng></sent></p>
<p><sent><txt>Промсть перькаст ломанть.</txt>
<trEng></trEng></sent>
<sent><txt>Ютксост ламольть ошонь острогстонть нолдазь аляткак.</txt>
<trEng></trEng></sent>
<sent><txt>Алкукс кармасть перть пельде венстнеме Платонень эрьва кодамо кедьгеть, а се пештнесь эйсэст пангодо.</txt>
<trEng></trEng></sent></p>
<p><sent><txt>Мазылькань Лебонень а куваль эцемс нурдонзо маласкак.</txt>
<trEng></trEng></sent>
<sent><txt>Чийнесь цёрась толпанть перть пельга ды кеждензэ курго бокаванзо пиксиця човонть, прок лишме, правтнезь верьга вайгельсэ пижнесь:</txt>
<trEng></trEng></sent></p>
<page>((KutoA1976-0331))</page>
<p><sent><txt>― Осрожник!</txt>
<trEng></trEng></sent></p>
<p><sent><txt>― Весе минь майсинек семс тюрьмасо,― верде каясь тензэ каршо вал ялганзо туртов апак онкстне пиче панготнень явшицясь.</txt>
<trEng></trEng></sent>
<sent><txt>― Ансяк тынь, велень порицят, вейкенк пес васькавтниде олясо.</txt>
<trEng></trEng></sent>
<sent><txt>Пек илядо мелявто: курок а курок сы тынк пекстнема шкаськак! Товарищи рабочие и крестьяне, ― кармась кортамо Плато, блидясонть аволязь, ― воля наша, сила наша, власть наша! Гоните в шею капиталистов и помещиков, берите заводы и фабрики! Трудовые мужики, отнимайте землю, нашу матушку-кормилицу у бар, уделов, казны и духовенства как черного так и белого! Вон из монастырей монахов и монашек! Мир хижинам! Война дворцам!</txt>
<trEng></trEng></sent></p>
<p><sent><txt>― Да! да! да! да! ― пштистэ кармась эцеме пиле потс маласо каланчанть ниле вальманзо пачк ополохонь чавома баяганть, мерят, седеень раздиця гайтесь.</txt>
<trEng></trEng></sent></p>
<p><sent><txt>― По-жа-а-ар! ― ранкстась качамонть васенце неицясь.</txt>
<trEng></trEng></sent></p>
<p><sent><txt>― Мезе палы?! ― кевкстизе ки-бути пожарной сторожонть.</txt>
<trEng></trEng></sent></p>
<p><sent><txt>― Винань заводось!</txt>
<trEng></trEng></sent></p>
<p><sent><txt>― Ну, бути курок а мацтеви, карми паломо недля: кувалмозо цела квартал!</txt>
<trEng></trEng></sent></p>
<p><sent><txt>― Адядоя тов! ― ранкстась ламо ялганстэнь острогсто меницятнестэ вейкесь.</txt>
<trEng></trEng></sent>
<sent><txt>― Тосо, секень вант, винынеяк понги.</txt>
<trEng></trEng></sent></p>
<p><sent><txt>― Саеде седе курок пангт, ― кармавтсь Плато.</txt>
<trEng></trEng></sent>
<sent><txt>― Седе паро закуска костояк а муят...</txt>
<trEng></trEng></sent>
<sent><txt>Мейс тонеть каямс? Неушто пряс путомазот? ― кевкстизе тюрьмасто нолдазь ялгаязо.</txt>
<trEng></trEng></sent></p>
<p><sent><txt>― Те кедьгесь аволь берянь.</txt>
<trEng></trEng></sent></p></chap>
<chap><chapNo>9</chapNo>
<p><sent><txt>Чиемс эрявсь аволь васов, ды дивиця Плато курок неизе, кодамо виев ушодовсь пожар.</txt>
<trEng></trEng></sent>
<sent><txt>Винань заводось кирвайсь ве шкасто, но ниле таркасто ды ошонть вете колокольнясто вачкотетсть сполохонь баягат.</txt>
<trEng></trEng></sent>
<sent><txt>Вайгелест човорявсть эрьва ёндо чииця ломантнень позярайсэ пижнематнень марто ды Нагорной ульцянть кувалма пандалов лейнекс яла седе келейстэ чудеме тусь сельведтеяк ванькс спирт.</txt>
<trEng></trEng></sent>
<sent><txt>Ниле чудерькссэ сон менсь васня заводстойть, сэняждыця толсо палозь, ды мейле уш валовсь вейс, вейке чудерьксэс, конанть кавто чирева пракшность, прок сэдявозь, ламодояк ламо ломанть.</txt>
<trEng></trEng></sent>
<page>((KutoA1976-0332))</page>
<sent><txt>Сынь весе симсть, кона васоньгоморсо, кона вазокс цюцёрсо, прок очксто.</txt>
<trEng></trEng></sent></p>
<p><sent><txt>Курся пева или кедьсэ ведра марто, мерят, эвтемстэ, комадо чийнезь эряскадсть ошонь аватне ды цёратне, сыренек-однэк, мерят, ведь мельга, ды кантнесть кудозост овсе стякодо, лиякс меремс, ярмаконь апак пандо, кинень зняро эряви кеме вина.</txt>
<trEng></trEng></sent></p>
<p><sent><txt>Заводонть кардайсэ ульнесь пек паро кудонь сэрьсэ покштояк покш чан.</txt>
<trEng></trEng></sent>
<sent><txt>Винадо пешксель ды краезэнзэ кузнесть кшнинь кустемава.</txt>
<trEng></trEng></sent>
<sent><txt>Се кустеманть ланга вейке-вейке мельга кармасть куземе ведра марто ломанть.</txt>
<trEng></trEng></sent>
<sent><txt>Ки кузеви ― тылкадьсызь мельганзо капшицятне, ды истя омутс прок ваицятнень эзь неяво песткак.</txt>
<trEng></trEng></sent></p>
<p><sent><txt>Аволь маней чись кармась чопотеме, пожарось яла седеяк валдомомо, кепетеме кармась.</txt>
<trEng></trEng></sent>
<sent><txt>Ломантне прясто пильгс редявсть, пожаронть ёндо ванозь, ансяк якстерекс, прок инзей ведьсэ валозекс или валскень зорясо артозекс.</txt>
<trEng></trEng></sent>
<sent><txt>Якстерьгадсь винань лееськак.</txt>
<trEng></trEng></sent>
<sent><txt>Чудесь прамс иредезь а стявомсто кеверицятнень ды теске куломаст муицятнень вакскаяк.</txt>
<trEng></trEng></sent></p>
<p><sent><txt>Шалность ламодояк ламо ломамть.</txt>
<trEng></trEng></sent></p>
<p><sent><txt>Лакштордсь кварталонь кувалмсо кевень якстере кшнинь решотка марто вальманзо дивиця ламо сельмекс тетьксиця заводось.</txt>
<trEng></trEng></sent>
<sent><txt>Увол-авол, буто киштемстэ, кайсететсь велькссэнзэ толось.</txt>
<trEng></trEng></sent></p>
<p><sent><txt>― Те мастор лангонь ад, ― мерсь кувака ды пижола шержев прячерензэ вадяшамсто сэрей атя.</txt>
<trEng></trEng></sent>
<sent><txt>― Светопреставления.</txt>
<trEng></trEng></sent>
<sent><txt>Писаниясонтькак евтазель уш умок: « Кармить чудеме толонь лейть».</txt>
<trEng></trEng></sent>
<sent><txt>Ванодо, православнойть: алкукс толонь лейтне тусть оно чудеме.</txt>
<trEng></trEng></sent>
<sent><txt>Сась масторонть лангс антихрист!»</txt>
<trEng></trEng></sent></p>
<p><sent><txt>― Пекстыка рудазонь валыця кельварят, контра! ― пижакадсь тензэ Плато.― Бути нетнеде башка вейке берянь вал ёвты ― потомдаса.</txt>
<trEng></trEng></sent>
<sent><txt>Ванат косо тулось?! ― невтизе сон мокшнанзо.</txt>
<trEng></trEng></sent></p>
<p><sent><txt>Мазылькань Лебо кинь-бути кедьстэ, нама, седе маласо кудосто вешсь аламос пиже кшнинь ведра ды масторо мадезь ломантнень ланга чалксемстэнзэ пупорькшнезь, эряскадсь пештнеме винадонть крандайсэ чаво парензэ.</txt>
<trEng></trEng></sent>
<sent><txt>Плато кевкстизе:</txt>
<trEng></trEng></sent></p>
<p><sent><txt>― Мезе теевлить вана ней, бути а чавот улевельть пареть?</txt>
<trEng></trEng></sent></p>
<page>((KutoA1976-0333))</page>
<p><sent><txt>Отвечась, мусколязь, Лебо:</txt>
<trEng></trEng></sent></p>
<p><sent><txt>― Панготнень ялатеке стякодо явшемс аволь эряво.</txt>
<trEng></trEng></sent>
<sent><txt>Тон ещё Тотонь коряс роднякс тенек сават, Плато леляй.</txt>
<trEng></trEng></sent></p>
<p><sent><txt>― Витькстака тень: винанть кисэ ламо пандыть, эрзя?</txt>
<trEng></trEng></sent></p>
<p><sent><txt>― Ну те тевесь лия.</txt>
<trEng></trEng></sent>
<sent><txt>Винась, улема, тонстетькак неяви пек парсте ― чуди мейле Сурав ды ёми стяко, брат.</txt>
<trEng></trEng></sent>
<sent><txt>Панготнень жо савтовсь кочкамс васоло вирьстэ ды таго ускомс Нал велестэнть ошов микшнемс.</txt>
<trEng></trEng></sent></p>
<p><sent><txt>― Мон сынст явшинь, аля, робочейнень.</txt>
<trEng></trEng></sent>
<sent><txt>Зярдо васоло вирьсэ тон кочкить пангот, сынь, меремс, тейсть заводсо вана теке жо винанть.</txt>
<trEng></trEng></sent></p>
<p><sent><txt>― Панготне монь ульнесть ― винась кодамо-бути ременной правительцтвань.</txt>
<trEng></trEng></sent>
<sent><txt>Дуракокс монь иля лово: маняват.</txt>
<trEng></trEng></sent></p>
<p><sent><txt>― Ней, Лебо, кармат монь лангс кежень кирдеме?</txt>
<trEng></trEng></sent></p>
<p><sent><txt>― Мекевланк, алуж: арсян мартот эрямо пек ладнойстэ.</txt>
<trEng></trEng></sent></p>
<p><sent><txt>― Мекс истя, Лебо?</txt>
<trEng></trEng></sent></p>
<p><sent><txt>― Моронк марсинь.</txt>
<trEng></trEng></sent>
<sent><txt>Эрямо киксэсь тусь, аля, сынст коряс...</txt>
<trEng></trEng></sent></p>
<p><sent><txt>― Тонсь чияк, монень марявсь, аламодо грозить.</txt>
<trEng></trEng></sent></p>
<p><sent><txt>― Кежень сазь мезть а мереват...</txt>
<trEng></trEng></sent>
<sent><txt>Неят ведь ― алкукскак, тонь валкс, ламо вина тень понгсь.</txt>
<trEng></trEng></sent>
<sent><txt>Панготнеде питнев.</txt>
<trEng></trEng></sent></p>
<p><sent><txt>― Монгак теде кортан.</txt>
<trEng></trEng></sent>
<sent><txt>Адя вейсэ кудов.</txt>
<trEng></trEng></sent></p>
<p><sent><txt>― Ды тонеть ков, алуж, истя капшамс? Тесэ ванат кува чуди винась.</txt>
<trEng></trEng></sent></p>
<p><sent><txt>― Аютко.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Ней Нал велесэяк ушодовить покш тевть.</txt>
<trEng></trEng></sent>
<sent><txt>Путтадызьгак, Платон Тюмохеич, минек лангсо покш прякс, илямак стувтне монь.</txt>
<trEng></trEng></sent></p>
<p><sent><txt>― Иля мелявто: тынк покшокс а кочкасызь Нужань Платонь.</txt>
<trEng></trEng></sent></p>
<p><sent><txt>― Миньгак марятано, кода моратадо: « Кто был ничем, тот станет всем».</txt>
<trEng></trEng></sent>
<sent><txt>Онтат, онгат ― прявтокс понгат.</txt>
<trEng></trEng></sent></p>
<p><sent><txt>― Онгицясь тон: лият муевить истямо таркас.</txt>
<trEng></trEng></sent></p>
<p><sent><txt>― Ней те лангс оршавтсонть.</txt>
<trEng></trEng></sent>
<sent><txt>Плато леляй, ули тонеть якшамо, ― аволдась Лебо прясонзо тюрьмасто менезенть серой, быто чопотема шкась, халатонть лангс.</txt>
<trEng></trEng></sent>
<sent><txt>― Азё тонсеть одежатнень вешеме.</txt>
<trEng></trEng></sent>
<sent><txt>Ды бубновой тузонтькак седе курок ёртык лангстот.</txt>
<trEng></trEng></sent></p>
<page>((KutoA1976-0334))</page>
<p><sent><txt>― Алкукс монсень оршавтонть кис чийнемс эряви.</txt>
<trEng></trEng></sent>
<sent><txt>Кода те мелезэньгак эзь леде семс.</txt>
<trEng></trEng></sent></p>
<p><sent><txt>― Тесэ лембе.</txt>
<trEng></trEng></sent>
<sent><txt>Васодтяно валгонь кудосо...</txt>
<trEng></trEng></sent></p>
<p><sent><txt>Лебо сонсь истя корты ― лият арси: « Паряк, мекев озавтсызь.</txt>
<trEng></trEng></sent>
<sent><txt>Вана бу пазось путовольгак начальстванть превс истямо мель».</txt>
<trEng></trEng></sent></p>
<p><sent><txt>Истя эзь лисе: Плато сась Нал велень валгонь кудос ― Воронковнень ― эсензэ одежасо ды Лебо сеск чарькодсь, кодамояк начальства, нать, алкукс арась острогсонть.</txt>
<trEng></trEng></sent></p>
<p><sent><txt>― Се халатонть мекс эзик сае мартот? ― кевкстизе сон Платонь.</txt>
<trEng></trEng></sent></p>
<p><sent><txt>― Эрявомо карми.</txt>
<trEng></trEng></sent></p>
<p><sent><txt>― Кинень?</txt>
<trEng></trEng></sent></p>
<p><sent><txt>― Минек каршо молицянень...</txt>
<trEng></trEng></sent></p>
<p><sent><txt>Валскесь кельмеденть ульнесь ашо.</txt>
<trEng></trEng></sent></p>
<p><sent><txt>Лебо мерсь лишмензэ кильдемадонть мейле:</txt>
<trEng></trEng></sent></p>
<p><sent><txt>― Ну, Плато леляй, алкукс адя кудов эно вейсэ.</txt>
<trEng></trEng></sent>
<sent><txt>Пандалов молемстэ, содазь, озатано.</txt>
<trEng></trEng></sent>
<sent><txt>Или тосо «кочксевтсть»  эйсэнк а беряньстэ ды виеть саты ялго молемстэ монь икедьдямс?</txt>
<trEng></trEng></sent></p>
<p><sent><txt>― Ярсамопелесь тосо кши ды баланда, лиякс меремс, кшни чинев ям...</txt>
<trEng></trEng></sent></p>
<p><sent><txt>Алатырь леенть трокс покш сэденть ланга ютамстост ведьстэнть марявсь спирт чине ды калтнэ уйсть веденть ланга, теке кулозь,</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Сурась иредсь, ― мусколязь, мерсь Лебо.</txt>
<trEng></trEng></sent>
<sent><txt>― Исень вина чудерьксэсь прась Ураторс.</txt>
<trEng></trEng></sent></p>
<p><sent><txt>― Кода сонсь Ураторось Сурас, ― отвечась Платояк.</txt>
<trEng></trEng></sent></p>
<p><sent><txt>― Адя мурдатано, ― Лебо кармась лишменть мекев велявтомо.</txt>
<trEng></trEng></sent>
<sent><txt>― Кода те превс эзь са монень, ― рукштадинзе Лебо кедензэ.</txt>
<trEng></trEng></sent>
<sent><txt>― Зняро шка ёмавтынь.</txt>
<trEng></trEng></sent></p>
<p><sent><txt>― Мезеяк а чарькодян.</txt>
<trEng></trEng></sent></p>
<p><sent><txt>― Алце покш кияванть молемстэ, лейга-латкова керькстневемстэ ды Чиналксема пандонть пряс куземстэ винам валнови партнестэ мик пелезэ.</txt>
<trEng></trEng></sent>
<sent><txt>Лишмеськак ноцковтнеме карми...</txt>
<trEng></trEng></sent>
<sent><txt>Туинь вере покш кияванть.</txt>
<trEng></trEng></sent>
<sent><txt>Аламодо седе васоло, нама, ды седе ламо лезэсь.</txt>
<trEng></trEng></sent></p>
<p><sent><txt>Ошонть пачк ютамстост, вастызь Люстрицкоень.</txt>
<trEng></trEng></sent>
<sent><txt>А содыксэлинзе сынст Александр Иванович, ансяк Плато ранкстась тензэ вакска ютамсто:</txt>
<trEng></trEng></sent></p>
<page>((KutoA1976-0335))</page>
<p><sent><txt>― Шумбрачи, уездной комиссаронь заместитель! Временной правительстваяк Палт ало карть кости.</txt>
<trEng></trEng></sent>
<sent><txt>Властенть, аля, саинек минь.</txt>
<trEng></trEng></sent>
<sent><txt>Мельсэть ашти миненек тон эзить мерне сонзэ саемеде ды мезеяк а теят, нать, народонть марто.</txt>
<trEng></trEng></sent>
<sent><txt>Мольсь меленек тынк сявдиксэнек лангсо кантнезь ды секс, аля, савтовсь а кунсоломс тоньгак..»</txt>
<trEng></trEng></sent></p>
<p><sent><txt>― Рана згилят, ― отвечась Александр Иванович.</txt>
<trEng></trEng></sent>
<sent><txt>― Властесь тыненк а кирдеви.</txt>
<trEng></trEng></sent></p>
<p><sent><txt>― Карматадо тенек мешамо? Прянк, аля, синдьсынк.</txt>
<trEng></trEng></sent>
<sent><txt>Кона властесь паро ― сень кис ашти народ.</txt>
<trEng></trEng></sent></p>
<p><sent><txt>Вере покш кинть кувалма молемстэст, пандалга чудиця Сурась неявсь, прок кедь куншкасо.</txt>
<trEng></trEng></sent></p>
<p><sent><txt>― Вант, алкукс минек леесь чуди, прок тюртяетезь.</txt>
<trEng></trEng></sent>
<sent><txt>Ведь ипредезь ломантькак истя якить...</txt>
<trEng></trEng></sent>
<sent><txt>Плато леляй, паряк, варчасынек виензэ?</txt>
<trEng></trEng></sent></p>
<p><sent><txt>― Мезенть?</txt>
<trEng></trEng></sent></p>
<p><sent><txt>― Партнесэ винанть.</txt>
<trEng></trEng></sent>
<sent><txt>Ведра мартон ули.</txt>
<trEng></trEng></sent>
<sent><txt>Саия мон исяк вейке кудосто ды мекев кандомодо стувтыя.</txt>
<trEng></trEng></sent>
<sent><txt>Кадык сон ули тенек стопкакс, каня.</txt>
<trEng></trEng></sent>
<sent><txt>Монь марто симеме кармат?</txt>
<trEng></trEng></sent></p>
<p><sent><txt>― Каваняк ― винась тонь.</txt>
<trEng></trEng></sent></p>
<p><sent><txt>Нал велес пачкодемс варшнесть винанть.</txt>
<trEng></trEng></sent>
<sent><txt>Лебонь ведразо ды вейке тарашказо якасть эрьваксть копордамодо мейле кедьстэ кедьс.</txt>
<trEng></trEng></sent>
<sent><txt>Плато кудонзо каршо лишменть лоткавтозь, эль валговсь Мазылькань крандазостонть.</txt>
<trEng></trEng></sent>
<sent><txt>Морамодо маризь ды чийсть ветямонзо Матря марто Веронка.</txt>
<trEng></trEng></sent></p>
<p><sent><txt>На серебряной реке, на златом песочке Долго девы молодой я искал следочки...</txt>
<trEng></trEng></sent></p>
<p><sent><txt>― Да, не меньше месяца искал, ― мусколясь лангсонзо Веронка.</txt>
<trEng></trEng></sent>
<sent><txt>― Нало полагать ― нашел?</txt>
<trEng></trEng></sent></p>
<p><sent><txt>― Нашел свободу, Вера.</txt>
<trEng></trEng></sent>
<sent><txt>Нас, несчастненьких, рабочие освободили.</txt>
<trEng></trEng></sent>
<sent><txt>Сразу же меня один обнял да и поцеловал.</txt>
<trEng></trEng></sent>
<sent><txt>Мы ― новая родня...</txt>
<trEng></trEng></sent></p>
<p><sent><txt>― Мекс авардят, Матря?</txt>
<trEng></trEng></sent></p>
<p><sent><txt>― Рисксэнь сельведть сэпейть, кецямонь жо ― тантейть, ― отвечась кудазоравась.</txt>
<trEng></trEng></sent></p>
<p><sent><txt> ...</txt>
<trEng></trEng></sent>
<sent><txt>Омбоце чистэнть Мазылькань Лебо, похмелиянзо витемадо мейле, тусь варштамо кода роботы варма ведьгевезэ.</txt>
<trEng></trEng></sent>
<sent><txt>Даво, комгавксово иесэ вейкине цёразо, велявтыль ведьгев лапатнень варманть каршо.</txt>
<trEng></trEng></sent>
<sent><txt>« Монсень кондямо виев алясь», ― шнызе Лебо.</txt>
<trEng></trEng></sent></p>
<page>((KutoA1976-0336))</page>
<p><sent><txt>Ведьгевсэнть ульнесть колоньгеменьшка яжавтыцят.</txt>
<trEng></trEng></sent>
<sent><txt>Юткстост Лебо редизе сонсензэ родной патянзо, Од велесэ Лемдяй Трошанинть эчке Федань.</txt>
<trEng></trEng></sent>
<sent><txt>Неизе тонаяк.</txt>
<trEng></trEng></sent>
<sent><txt>Стясь мешоконзо лангсто.</txt>
<trEng></trEng></sent>
<sent><txt>Мольсь ведьгев азоронть малас.</txt>
<trEng></trEng></sent>
<sent><txt>Цопадизе раужо сакалдо ды, сынст вельть кежевстэ кавто ёнов усксезь, верьга вайгельть пижакадсь тензэ:</txt>
<trEng></trEng></sent></p>
<p><sent><txt>― Тон мезть истя тейнят, идемевсь?! Кедеть юрга-эзнева коськест-паморест ― родной патять мешоксто салыть кавто пондт почт?!</txt>
<trEng></trEng></sent></p>
<p><sent><txt>Ведьгев азорось, нама, тень эзь учне кона ёндояк, ансяк чаравтсь прясонзо кавто ёнов, лиякс меремс, ков усковсть ноцковтомсто сакалонзо ды тов.</txt>
<trEng></trEng></sent>
<sent><txt>Мольсь кашт.</txt>
<trEng></trEng></sent></p>
<p><sent><txt>― Ведьгевезэть ускинь истя васолдо мешок розть яжавтомс, кода весемеде маласо роднянень, а том оно мейс панжить! Машттан!</txt>
<trEng></trEng></sent></p>
<p><sent><txt>― Ошибка лиссь, патяй.</txt>
<trEng></trEng></sent>
<sent><txt>Мон...</txt>
<trEng></trEng></sent>
<sent><txt>мон...</txt>
<trEng></trEng></sent>
<sent><txt>мон...</txt>
<trEng></trEng></sent>
<sent><txt>о-ши-бил-ця...</txt>
<trEng></trEng></sent></p>
<p><sent><txt>― Кода жо манявить, коли тонсь улко пособить монень мешоконть кандомсто? Мон, мельсэть ашти, натой нарошной невтия тешксэнзэ.</txt>
<trEng></trEng></sent>
<sent><txt>Мекс истя кенгелят?</txt>
<trEng></trEng></sent></p>
<p><sent><txt>― Минь эльведевксэнть, патяй, витьсынек нейке.</txt>
<trEng></trEng></sent>
<sent><txt>Тон эно нолдыть ансяк сакалон, инескеть.</txt>
<trEng></trEng></sent></p>
<p><sent><txt>Ломантне ракасть, пекест кундтнезь, ды ёвтнесть, кода кинь мельс тусь те тамашась.</txt>
<trEng></trEng></sent>
<sent><txt>Превс путыцяткак мукшновсть:</txt>
<trEng></trEng></sent></p>
<p><sent><txt>― Я, тон уш весть простик Лебонь, Даниловна!</txt>
<trEng></trEng></sent></p>
<p><sent><txt>― Ноцаксык монь кискак!</txt>
<trEng></trEng></sent></p>
<p><sent><txt>― Сполать, Феда, тонеть!</txt>
<trEng></trEng></sent></p>
<p><sent><txt>― Наказык!</txt>
<trEng></trEng></sent></p>
<p><sent><txt>― Сват ― мельдензэ пельть, хвать ― мешокот пель!</txt>
<trEng></trEng></sent></p></chap>
<chap><chapNo>10</chapNo>
<p><sent><txt>Нал велесэ, тосо, косо ульнесь промкс кудось ― ней велень Совет.</txt>
<trEng></trEng></sent>
<sent><txt>Сонзэ прявтокс кочкизь Нужань Платонь.</txt>
<trEng></trEng></sent></p>
<p><sent><txt>Васенце промксонть каладозь, ломантне теде кортнесть, кинень мезе паро.</txt>
<trEng></trEng></sent>
<sent><txt>Ки содыль арасьчи ― шнась Платонь.</txt>
<trEng></trEng></sent>
<sent><txt>Захар Алякин мерсь: « Кона поленась вельть кичкере, сень яла пенге костёронть пряс путсызь.</txt>
<trEng></trEng></sent>
<sent><txt>А стяко жо морыть: « Ми наш, ми новой мир построим...</txt>
<trEng></trEng></sent></p>
<page>((KutoA1976-0337))</page>
<p><sent><txt>Кто бил ничем, тот станет сем».</txt>
<trEng></trEng></sent>
<sent><txt>Ки ловсь ломанькс Нужань Платонь икеле? Ней сон весе Нал велесэнть од мирэнь васень строиця.</txt>
<trEng></trEng></sent>
<sent><txt>Паро тевть иля учне.</txt>
<trEng></trEng></sent>
<sent><txt>Матрязо мерсь Платонень:</txt>
<trEng></trEng></sent></p>
<p><sent><txt>― Ох, иля зэрне: таго пекставтсак прят.</txt>
<trEng></trEng></sent>
<sent><txt>Озавттадызь...</txt>
<trEng></trEng></sent></p>
<p><sent><txt>― Озавтымизь алкукс.</txt>
<trEng></trEng></sent></p>
<p><sent><txt>― Козонь?</txt>
<trEng></trEng></sent></p>
<p><sent><txt>― Велень Советс прявтокс.</txt>
<trEng></trEng></sent></p>
<p><sent><txt>― Мезе теевсь алкукс, Плато?</txt>
<trEng></trEng></sent></p>
<p><sent><txt>― Великой Октябрьской социалистической революция.</txt>
<trEng></trEng></sent></p>
<p><sent><txt>― Тон эно тень эрзякс монень ёвтник.</txt>
<trEng></trEng></sent></p>
<p><sent><txt>Плато кувать ёвтнесь нинстэнь.</txt>
<trEng></trEng></sent>
<sent><txt>Мейле витькстась:</txt>
<trEng></trEng></sent></p>
<p><sent><txt>― Мон прям сёрмадовтыя коммунистэкс.</txt>
<trEng></trEng></sent></p>
<p><sent><txt>― Вант, полай, ломанть иляст карма лангсот пейдеме.</txt>
<trEng></trEng></sent>
<sent><txt>Ки лият пейдевти, се толк-ён а невти.</txt>
<trEng></trEng></sent></p>
<p><sent><txt>― Минь ламонек.</txt>
<trEng></trEng></sent>
<sent><txt>Нал велестэяк истят кемготово муевсть.</txt>
<trEng></trEng></sent></p>
<p><sent><txt>― Паро, што хоть а ськамот.</txt>
<trEng></trEng></sent></p>
<p><sent><txt>― Косто бу монень, эрзява, хренч рамамс?</txt>
<trEng></trEng></sent></p>
<p><sent><txt>― Васня ёвтык, мезень истямо се тамаша.</txt>
<trEng></trEng></sent></p>
<p><sent><txt>― Ды пиже панар, ансяк солдатонь.</txt>
<trEng></trEng></sent></p>
<p><sent><txt>― Монь ули.</txt>
<trEng></trEng></sent>
<sent><txt>Сёма кадсь вейке.</txt>
<trEng></trEng></sent>
<sent><txt>Чей, мельсэть ашти ― сакшнось.</txt>
<trEng></trEng></sent>
<sent><txt>Косо сердягась ней вана пиштевти?</txt>
<trEng></trEng></sent></p>
<p><sent><txt>― Таргика хренченть.</txt>
<trEng></trEng></sent>
<sent><txt>Паряк, семс ки сэвизе.</txt>
<trEng></trEng></sent></p>
<p><sent><txt>― Мезеяк эсе муе.</txt>
<trEng></trEng></sent>
<sent><txt>Мон эрьва чи сонзэ никсян.</txt>
<trEng></trEng></sent></p>
<p><sent><txt>― Ды мекс истя?</txt>
<trEng></trEng></sent></p>
<p><sent><txt>― Цёрам оршнизе.</txt>
<trEng></trEng></sent></p>
<p><sent><txt>Френчесь алкукскак ладясь Платонень.</txt>
<trEng></trEng></sent></p>
<p><sent><txt>― Ох, педить лангсот, полай, згилямо.</txt>
<trEng></trEng></sent></p>
<p><sent><txt>― Секень вант авардеме мннек лангсо згилицятне кармить.</txt>
<trEng></trEng></sent></p>
<p><sent><txt>― Неть кить истятнэ?</txt>
<trEng></trEng></sent></p>
<p><sent><txt>― Сеть, конат минек каршо шабра Палаганень эзть максо весть ве пондо почт вачодо куломадонть идемстэнзэяк.</txt>
<trEng></trEng></sent></p>
<p><sent><txt>― Латкайть, Алякат, Пелевенькак ды Мазылькаткак?</txt>
<trEng></trEng></sent></p>
<p><sent><txt>― Ага.</txt>
<trEng></trEng></sent>
<sent><txt>Кона седе бедной ― се тень ули родной.</txt>
<trEng></trEng></sent></p>
<p><sent><txt>― Ды те тевесь пельксты пря марто.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Таго, паряк, ули война минсенек масторсо.</txt>
<trEng></trEng></sent>
<sent><txt>Сюпавтне, нама, кепетить лангозонок тюреме.</txt>
<trEng></trEng></sent></p>
<page>((KutoA1976-0338))</page>
<p><sent><txt>Апак удо буто бредят ― пек васов икелев редят.</txt>
<trEng></trEng></sent></p>
<p><sent><txt>― Истяня мери минек эрямомок смустесь, конанть парсте содасы Ленин.</txt>
<trEng></trEng></sent></p>
<p><sent><txt>― Я, се ки?</txt>
<trEng></trEng></sent></p>
<p><sent><txt>― Весемеде покш прявтонок.</txt>
<trEng></trEng></sent>
<sent><txt>Петроградсо сон вети весе масторонть.</txt>
<trEng></trEng></sent></p>
<p><sent><txt>― Писэреть ули?</txt>
<trEng></trEng></sent></p>
<p><sent><txt>― Мазур Оверька.</txt>
<trEng></trEng></sent></p>
<p><sent><txt>― Се тенек родня.</txt>
<trEng></trEng></sent>
<sent><txt>Экшсэнзэ никс Проске, ялаксом.</txt>
<trEng></trEng></sent></p>
<p><sent><txt>― Сон мононь од эрямонть кисэ аштеманть коряс натой родной брат.</txt>
<trEng></trEng></sent></p>
<p><sent><txt>― Ага.</txt>
<trEng></trEng></sent>
<sent><txt>Сонгак тонь ладсо тожо камуннст?</txt>
<trEng></trEng></sent></p>
<p><sent><txt>― Ну да ― сонгак.</txt>
<trEng></trEng></sent>
<sent><txt>Минек ячейканть председателькс кочкинек Елена Павловнань.</txt>
<trEng></trEng></sent></p>
<p><sent><txt>― Лоткак, велисельме, ёвтнемадо: пелян.</txt>
<trEng></trEng></sent></p>
<p><sent><txt>― Мезде?</txt>
<trEng></trEng></sent></p>
<p><sent><txt>― Те од войнасонть прят путсак.</txt>
<trEng></trEng></sent></p>
<p><sent><txt>― Истямо кись минек.</txt>
<trEng></trEng></sent></p>
<p><sent><txt>― Радовавтымек пек.</txt>
<trEng></trEng></sent>
<sent><txt>Пасиба теть.</txt>
<trEng></trEng></sent></p>
<p><sent><txt>― А мезень кис.</txt>
<trEng></trEng></sent>
<sent><txt>Алкукскак тонеть кандынь ещё вейке вельть покш мелявкс...</txt>
<trEng></trEng></sent></p>
<p><sent><txt>Вармась велявтсь пелеве ёндо ды сы вестэнть истямо кельме зэрядсь, мерят, косо-бути бушовиця телесь кучсь Нал велень латотнень ашосо вадниця.</txt>
<trEng></trEng></sent></p>
<p><sent><txt>Валске састь велень Советэнтень служамо ниле ёндо ве шкасто натой вете ломанть: Нужань Плато ― председателесь, Мазур Оверька ― секретаресь ды колмо исполнительтне: Вармал Мерько ― Кашт велестэ, Лемдяй Исай ― Од велестэ ды Лембаень Вася ― Сарсто.</txt>
<trEng></trEng></sent></p>
<p><sent><txt>― А старостат, а писэрть, а десятникть, ― пшкадсь икелевгак Вася.</txt>
<trEng></trEng></sent></p>
<p><sent><txt>― Да, те весе паро, но столенек лангсо вана чернилатне кельместь, ― отвечась, кедензэ лангс пувсемстэнть, Оверька.</txt>
<trEng></trEng></sent></p>
<p><sent><txt>― Мезть кортамозо: прявтнэ минь мартот парт, ― мусколяэь, мерсь Плато.</txt>
<trEng></trEng></sent>
<sent><txt>― Исяк эзинек арсеяк, течи ули якшамо.</txt>
<trEng></trEng></sent>
<sent><txt>Ведь эрьванть кудосо, нама, кода полагаица, лембе.</txt>
<trEng></trEng></sent>
<sent><txt>Исай Трофимыч...</txt>
<trEng></trEng></sent></p>
<p><sent><txt>― Кода тень мерить, Плато леляй? ― дивась Исай.</txt>
<trEng></trEng></sent></p>
<p><sent><txt>― Ды, чей, марик?</txt>
<trEng></trEng></sent></p>
<page>((KutoA1976-0339))</page>
<p><sent><txt>― Мария да васенцеде.</txt>
<trEng></trEng></sent>
<sent><txt>Кияк монень истя вестькак эзь мерне.</txt>
<trEng></trEng></sent>
<sent><txt>Пек уш те вечкевсь монень.</txt>
<trEng></trEng></sent>
<sent><txt>Исяк мон ульнинь Завтири, течи Трофимыч ― тетялемсэ.</txt>
<trEng></trEng></sent>
<sent><txt>Кудошка пасиба теть.</txt>
<trEng></trEng></sent></p>
<p><sent><txt>Корты Исай ― ёрты куркстонзо пар.</txt>
<trEng></trEng></sent></p>
<p><sent><txt>― Азё тердик монень, ― мери Плато, ― Кадилыця бровань наследникенть.</txt>
<trEng></trEng></sent></p>
<p><sent><txt>Вармал Мерько кармась мезе-бути тошкамо председателенть вить пилес.</txt>
<trEng></trEng></sent></p>
<p><sent><txt>― Оно кодамо паро ломанесь, ― отвечась тензэ Плато.</txt>
<trEng></trEng></sent>
<sent><txt>― Кеман.</txt>
<trEng></trEng></sent>
<sent><txt>Захар истяняяк ёвты...</txt>
<trEng></trEng></sent>
<sent><txt>Ну чийть эно, Трофимыч, тердик тей ды седе курок...</txt>
<trEng></trEng></sent>
<sent><txt>Тынь эно, ― поладсь Плато кадовикс кавто исполнительтненень, ― васня маласо эрицянь кедьстэ займадо кавто берёмат пенгть, мейле тердинк Раган Авдеень, сельсоветэнь сторожонть ― кадынк уштсы подтопканть.</txt>
<trEng></trEng></sent></p>
<p><sent><txt>Алякань Захар ансяк совась, ноцковтызе шапканзо ды кармась лавтовонзо якавтомо.</txt>
<trEng></trEng></sent></p>
<p><sent><txt>― Шумбратадо, ялгат.</txt>
<trEng></trEng></sent>
<sent><txt>Экше тесэ.</txt>
<trEng></trEng></sent></p>
<p><sent><txt>― Тердитеньгак, приздаца, секс, ― отвечась председателесь.―Маринь, ламо таштавсть кардайсэть кичкере поленат.</txt>
<trEng></trEng></sent></p>
<p><sent><txt>― Уш муевсь те валонтькак тонеть пачтиця? Мон истя шутязь меринь.</txt>
<trEng></trEng></sent></p>
<p><sent><txt>― Монгак васня кучинь мельгат ломань, мейле теде маринь.</txt>
<trEng></trEng></sent>
<sent><txt>Эсеть валтнэ: « Экше тесэ».</txt>
<trEng></trEng></sent>
<sent><txt>Течи велень Советэнть ваксс ускат кавто улавт пильсезь ды лазнозь уштомс анокт пенгть, ансяк иля путо сынст юткс аволь виде поленат: ламине кельгест...</txt>
<trEng></trEng></sent></p>
<p><sent><txt>― Кавто крандазт пенгень а пурнавитькак монь.</txt>
<trEng></trEng></sent></p>
<p><sent><txt>― Бути кармат спорямо ― усковтан вете.</txt>
<trEng></trEng></sent>
<sent><txt>Витькстак, чарькодевсь ли тонеть кармавтомам?</txt>
<trEng></trEng></sent></p>
<p><sent><txt>― Ды мекс эзь.</txt>
<trEng></trEng></sent>
<sent><txt>Мон истя мериксэлинь, сюпав эрзясь Нал велесэнть аволь ансяк ве мон.</txt>
<trEng></trEng></sent></p>
<p><sent><txt>― Рядось пачкоди лиятнененьгак.</txt>
<trEng></trEng></sent>
<sent><txt>Торговамо, Захар, а маштан ды энялдомо тонь икеле а карман.</txt>
<trEng></trEng></sent></p>
<p><sent><txt>― Мекс эно тонеть мерить товарищ?</txt>
<trEng></trEng></sent></p>
<p><sent><txt>― Ну, бути сюпавтненень улян ялгакс, тесэ монень а важодемс кувать.</txt>
<trEng></trEng></sent>
<sent><txt>Азё ды теик сень, мезе тонеть меринь.</txt>
<trEng></trEng></sent></p>
<p><sent><txt>Захар комавтызе прянзо ды ёртозь ёртызе касомозонзо шапказо.</txt>
<trEng></trEng></sent>
<sent><txt>Ансяк панжизе кенкшенть, каршонзо понксть пенге берёмаст марто кавто исполнительтне.</txt>
<trEng></trEng></sent></p>
<page>((KutoA1976-0340))</page>
<p><sent><txt>Исай маризе, кода кежевстэ кортась Плато «паро ломаненть»  марто ды стараясь колмо велень прявтонть мельс туеме.</txt>
<trEng></trEng></sent>
<sent><txt>Сеске жо кундась подтопкантень пенгень эцеме.</txt>
<trEng></trEng></sent>
<sent><txt>Сон эсь прянзо ловсь аламодо чумокс: аволь умок войнастонть сась винтовканек, ансяк оружиянзо патроннэк миизе секе жо Захар Алякиннэнь ды получась пельдензэ комсьветее пондо розть.</txt>
<trEng></trEng></sent>
<sent><txt>Фронтсо Исай аволь умок марсесь ― веенстнэ сыненст мереть ― штыктнень модас, омбонстнэ жо ― буржуень пекс.</txt>
<trEng></trEng></sent>
<sent><txt>Ну, нама, секс Исай велявтсь кудов винтовка марто, но миизе сень, витьстэ меремс, таго теке сюпавнень.</txt>
<trEng></trEng></sent>
<sent><txt>Мезе теян ― лиси ломаннень мешамокс, ― арсезевсь Исай.</txt>
<trEng></trEng></sent>
<sent><txt>― Винтовкантькак, паряк, алкукс аволь эряво тень розь лангс полавтомс».</txt>
<trEng></trEng></sent></p>
<p><sent><txt>Алякань Захар жо мольсь кудов эсь прянзо сёвнозь: « Я, пачкодсь Нал велень комиссаронтень берянь валот.</txt>
<trEng></trEng></sent>
<sent><txt>Эзь кирдеве келеть.</txt>
<trEng></trEng></sent>
<sent><txt>Казнесь тень кис тонеть учовсь уш: уск, пельбреве, кавто крандазт эсеть анок ленгть.</txt>
<trEng></trEng></sent>
<sent><txt>Латкай Марка тондеть кеменьксть ёжов: немойкс тейни ды секс а токшитькак сонзэ.</txt>
<trEng></trEng></sent>
<sent><txt>Ве паз ды сонсь ансяк соды, мезть арсияк.</txt>
<trEng></trEng></sent>
<sent><txt>А стяко, нать, кортыть ― азданонь ансяк весть кевкстнить».</txt>
<trEng></trEng></sent></p>
</chap>
</section>
</sections>
</part>
<part> 
<page>((KutoA1976-0341))</page>
<partTitle>ВЕЙКСЭЦЕ ПЕЛЬКС</partTitle>
<sections>
<section>
<sectionTitle>остатка серма</sectionTitle>
<chap>
<chapNo>1</chapNo>
<p><sent><txt>Германской войнанть прядовомадо мейле Валдай Гурьян фронтсто Нал велев велявтсь весемеде мейле.</txt>
<trEng></trEng></sent>
<sent><txt>Ды хоть сонзэ учозь мелесь молекшнесь тетянзо-аванзояк, нинзэ ды вейкине цёранзояк, солдатось пачкодсь кудов ялатеке апак учо.</txt>
<trEng></trEng></sent></p>
<p><sent><txt>Лишмесэ самсто кельмемадонзо мейле чийсь каршо порядканть пире пева.</txt>
<trEng></trEng></sent>
<sent><txt>Куншка ульцянть трокс ютамстояк ломанень сельмс эзь каято.</txt>
<trEng></trEng></sent></p>
<p><sent><txt>Тетязо верек кшнасо стыль недьстэ мениця пивцэма цётмар ды капшамонзо пачк ве ёновгак эзь варштне.</txt>
<trEng></trEng></sent>
<sent><txt>Нама, сон марясь, кода сынст проулка пеле вальматнень алга, ютамсто кинь-бути пильгало чикордозевкшнесь коське лов, ды ломантне пирест киява кизэнек-теленек яксесть пек сеетьстэ.</txt>
<trEng></trEng></sent>
<sent><txt>Секс кузнецентень эзь савтово неемс или марямс, кода цёразо крыльцяст пес пачкодемстэнзэ весть-кавксть ёзакстынзе пильгень нартнемкантень кедень кем алксонзо, кузсь трокс лазтнэнь ланга, чикоргавтызе кудыкельксэнь сэдявксонть, панжизе прок ружиясо ледиця кенкшенть, ды кудов совамстонзо мерсь:</txt>
<trEng></trEng></sent></p>
<p><sent><txt>― Шумбрат, тетяй.</txt>
<trEng></trEng></sent>
<sent><txt>А неяткак ― солдатонк сась.</txt>
<trEng></trEng></sent></p>
<p><sent><txt>Кандра атя тейсь тарцк.</txt>
<trEng></trEng></sent>
<sent><txt>Тюшкадсь таркастонзо ды каявсь цёранзо кутморямо-палсемс.</txt>
<trEng></trEng></sent>
<sent><txt>Ванькс эзементь крайстэ мельганзо раужо псака левксэкс кирнявтсь сод марто штасо ваднезь дратвань аволь покш тапаркске ды кармась кеверькшнеме сынст пильге алга.</txt>
<trEng></trEng></sent></p>
<p><sent><txt>― Шумбра паро чи теть, вейкине ды текине цёрам.</txt>
<trEng></trEng></sent>
<sent><txt>Учоманок эзь ёма стяко: сыть.</txt>
<trEng></trEng></sent>
<sent><txt>Поди.</txt>
<trEng></trEng></sent>
<sent><txt>Добро пожалувать, ― моткодсь кузнецесь палсематнень ютксто.</txt>
<trEng></trEng></sent>
<sent><txt>― Мезе семс тосо кирдинзеть?</txt>
<trEng></trEng></sent>
<page>((KutoA1976-0342))</page>
<sent><txt>Мерят, алкукс мельс туекшнесь теть проклянязь ды сюдозь войнась...</txt>
<trEng></trEng></sent></p>
<p><sent><txt>― Эзинь каякшно сонзэ кисэ пель валгак.</txt>
<trEng></trEng></sent>
<sent><txt>Пижнинь, зярдо ды косо можналь: « Долой братонь маштневтиця грабительской войнанть!»</txt>
<trEng></trEng></sent></p>
<p><sent><txt>― Те кодамо братонь маштневтиця?</txt>
<trEng></trEng></sent></p>
<p><sent><txt>Гурьян кедь ёжонь марицякс, ансяк суронзо пенесэ, стамбаро, буто кандозь, озавтызе ванькс эземс тетянзо ды толковизе тензэ, кода чарькодемс неть валтнэнь.</txt>
<trEng></trEng></sent></p>
<p><sent><txt>― Витькстак, цёрам: неушто войнанть перть эзь летекшне тонстеть ледемс, керямс или лазомс истямо брат?</txt>
<trEng></trEng></sent></p>
<p><sent><txt>― Паряк, невтния теть обуцям.</txt>
<trEng></trEng></sent>
<sent><txt>Нама, сон монь вейке ды паро.</txt>
<trEng></trEng></sent>
<sent><txt>Косо валом ушодови, тосо тевем уш содави.</txt>
<trEng></trEng></sent>
<sent><txt>Ве немецькак эзинь машто.</txt>
<trEng></trEng></sent>
<sent><txt>Шлёпадинь ансяк вейке бояр левкс.</txt>
<trEng></trEng></sent>
<sent><txt>Эсенек офицер.</txt>
<trEng></trEng></sent>
<sent><txt>Ульнесь кискадояк кежей, вечкиль яла чавномо нижней чинт, лиякс меремс, простой солдатт.</txt>
<trEng></trEng></sent>
<sent><txt>Учовсь Февральской революциясь.</txt>
<trEng></trEng></sent>
<sent><txt>Минь ротной командирэнек, се самай зверенть васия салава ды сельме удалга судинек, мейле жеребейсэ каямсто сатотсь монень ледемс...</txt>
<trEng></trEng></sent></p>
<p><sent><txt>― Чарькодинь, мекс истя позда пачкодить кудовгак: осроксо семс аштевтидизь истямо тевенть кис...</txt>
<trEng></trEng></sent></p>
<p><sent><txt>― Ялган аволь ансяк эзимизь ёвта, мейле кочкимизь натой батальонной солдатской комитетэнь председателькс, а уш Октябрьской революциядонть икеле читнестэ савтовсь монень арамс таго кочкамодон мейле полковой комитетэнь прявтокс, якамс решающей вайгель марто Советэнь всероссийской Омбоце съездэнь делегатокс.</txt>
<trEng></trEng></sent></p>
<p><sent><txt>― Ленинэньгак неик?</txt>
<trEng></trEng></sent></p>
<p><sent><txt>― Эно.</txt>
<trEng></trEng></sent>
<sent><txt>Тосо сон речть ёвтнесь...</txt>
<trEng></trEng></sent>
<sent><txt>Икелеяк вастневкшнинек мартонзо васня Питерсэ, мейле жо васоло Сибирьсэ...</txt>
<trEng></trEng></sent>
<sent><txt>Съездэсь ушодовсь 1917-це иень октябрянь 25-це чистэ чокшне кевейкееце часонь 45-це минутастонть, омбоце заседаниясь панжовсь, тетякай, валскень 5-це чассто...</txt>
<trEng></trEng></sent></p>
<p><sent><txt>― Те монень вечкеви пек: паро азорт рана стякшныть.</txt>
<trEng></trEng></sent>
<sent><txt>Сполать Ильичнень.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Ки жо тесэ, лиякс меремс, Нал велесэ путозь азоркс?</txt>
<trEng></trEng></sent></p>
<p><sent><txt>― Минек Плато.</txt>
<trEng></trEng></sent></p>
<p><sent><txt>― Бути витькстамс, умок арсинь истя.</txt>
<trEng></trEng></sent></p>
<page>((KutoA1976-0343))</page>
<p><sent><txt>― Хома, цёразо, немець лангс воёвамсто чавовсь.</txt>
<trEng></trEng></sent></p>
<p><sent><txt>― Оймезэ лиссь монь элесэ.</txt>
<trEng></trEng></sent>
<sent><txt>Минек омбоце взводсонть Нал велень ульнесть ниле цёрат.</txt>
<trEng></trEng></sent>
<sent><txt>Окопсо валске ланга телечине стясь Фома удомсто, витизе кувака жолгашка сэрензэ.</txt>
<trEng></trEng></sent>
<sent><txt>Прязо венстевсь, нать, ушов, а сонсь ансяк сыргоземеде мейле стувтызе ― косо ашти.</txt>
<trEng></trEng></sent>
<sent><txt>Кармась кортамо: « Вый, алят, кодамо страшной он неинь.</txt>
<trEng></trEng></sent>
<sent><txt>Буто пансить монь мельга кавто эчке чама немецть.</txt>
<trEng></trEng></sent>
<sent><txt>Кочкарязон мик чалксить...» ― Фома, ― мерян, марясак, неприятелесь ледни ― пулят вешксить ― комак.</txt>
<trEng></trEng></sent>
<sent><txt>― А сон уш чатьмонезевсь пайстомось.</txt>
<trEng></trEng></sent>
<sent><txt>Васня лыкавтынзе келей лавтовонзо, мейле кармась новолеме ды прась, мерят, пелемсэ керявиця тикше недькс.</txt>
<trEng></trEng></sent>
<sent><txt>Каподия берёмазон...</txt>
<trEng></trEng></sent>
<sent><txt>Нейгак янксян: эзия правто брустверэнть потмаксос остатка ононзо ёвтнеме кармамодонть икеле.</txt>
<trEng></trEng></sent>
<sent><txt>Менстия се шканть.</txt>
<trEng></trEng></sent></p>
<p><sent><txt>Ансяк леди мелезэнь, яла сёвнан эсь прям.</txt>
<trEng></trEng></sent></p>
<p><sent><txt>― А эрси шут валтомо, кулома ― тувталтомо.</txt>
<trEng></trEng></sent></p>
<p><sent><txt>― Монь мельсэнь аштить Плато дядянь марто Матря од бабань лияткак цёраст аволь аламольть.</txt>
<trEng></trEng></sent>
<sent><txt>Косот неть?</txt>
<trEng></trEng></sent></p>
<p><sent><txt>― Купря сась манастырьстэ ды вешни попокс тарка.</txt>
<trEng></trEng></sent>
<sent><txt>Сон иероманах.</txt>
<trEng></trEng></sent>
<sent><txt>Сёма Симбирскойсэ служи.</txt>
<trEng></trEng></sent>
<sent><txt>Витя марто Анто войнасто састь кизна уш...</txt>
<trEng></trEng></sent>
<sent><txt>Минь, Гуря, пивсэтяно пидеме.</txt>
<trEng></trEng></sent>
<sent><txt>Мон истя сакшнынь мениця пивцэма цётмаром гужиненть пандомо.</txt>
<trEng></trEng></sent>
<sent><txt>Те тевесь вана прядовсь...</txt>
<trEng></trEng></sent></p>
<p><sent><txt>― Ансяк наран, монгак молян эно пособамо тыненк.</txt>
<trEng></trEng></sent></p>
<p><sent><txt>― Оймсек.</txt>
<trEng></trEng></sent></p>
<p><sent><txt>― Телам-рунгом бажи важодеме.</txt>
<trEng></trEng></sent></p>
<p><sent><txt>― Сестэ саик мартот пивцэмам, Гуря.</txt>
<trEng></trEng></sent>
<sent><txt>Мон эно молян раман ве четверть самогон.</txt>
<trEng></trEng></sent></p>
<p><sent><txt>― Аволь эряво бу.</txt>
<trEng></trEng></sent></p>
<p><sent><txt>― Тонеть а эряви ― теде содан, да чопотема пелев роднят-раськть ламо тенек промить.</txt>
<trEng></trEng></sent>
<sent><txt>Монськак, цёрам, радовинь аздан кодаяк.</txt>
<trEng></trEng></sent>
<sent><txt>Евтамс ансяк шождыне ― вейкине цёранок сась кудов...</txt>
<trEng></trEng></sent>
<sent><txt>Аламодо сыредеме карминь ды меельце петнестэ эрьвась маряви тень весе ютазь нетнеде стакакс.</txt>
<trEng></trEng></sent>
<sent><txt>Ну мон эно туинь...</txt>
<trEng></trEng></sent></p>
<p><sent><txt>Гурьян кайсесь, муизе пазавань удалдо нарамонь приборонзо, юкстизе келей валаня кшнань карксонзо, човизе сень эйсэ бритванзо, ваднинзе сапонень, буто пиксиця човссо чама боканзо ды кавто вальма ютксо простенкас поводезь аштиця зеркалыненть пачк варштамстонзо потавсь: коня чирькензэ куншкасто ды касмо прязонзо таргавсь ашо лампазонь келесэ шержев тарка, теке пандо пряв молиця покш ки.</txt>
<trEng></trEng></sent></p>
<page>((KutoA1976-0344))</page>
<p><sent><txt>― Прячерень ашо шлях, ламо ютасть лангат пиштевкст, ― кувакасто таргизе оймензэ нусмакадомсто солдатось.</txt>
<trEng></trEng></sent>
<sent><txt>― Ялатеке привалось тонь, Гурьян, од эрямос пек покш походонтень а пе...</txt>
<trEng></trEng></sent></p>
<p><sent><txt>Зярдо Гурьян стамбаро пачкодсь тинге лангс, косо Устя, Окся ды Сега колмосо пивсэсть пинеме, васняяк редизе вейкине цёразо.</txt>
<trEng></trEng></sent>
<sent><txt>Сон менстизе пивцэма недензэ ды каявсь тетянзо кирьгас.</txt>
<trEng></trEng></sent>
<sent><txt>Кармась палсемензэ.</txt>
<trEng></trEng></sent>
<sent><txt>Сыцясь ютась неявиксстэ сыредиця ды мизолксонзо пачк ниреждиця аванзо берёмас.</txt>
<trEng></trEng></sent>
<sent><txt>Мейле Гурьянонь лавтовс, прок ашо голупкат, валгсть ванькс лангакснэк Оксянь варьганзо...</txt>
<trEng></trEng></sent></p>
</chap>
<chap><chapNo>2</chapNo>
<p><sent><txt>Валске рана, пиже зорява, Нужань Плато удомсто стямодо мейле, озась коник лангс карсемс.</txt>
<trEng></trEng></sent></p>
<p><sent><txt>Кенкшесь, мерят, ружиясо ледсь, апак учо панжовсь.</txt>
<trEng></trEng></sent>
<sent><txt>Совась Матря.</txt>
<trEng></trEng></sent>
<sent><txt>Кандсь килеень пенге берёма.</txt>
<trEng></trEng></sent>
<sent><txt>Кельмеяк совавтсь мартонзо.</txt>
<trEng></trEng></sent>
<sent><txt>Се кеверсь качамо кувтакс киякс куншкава ды сеске жо кекшневсь аксялга.</txt>
<trEng></trEng></sent></p>
<p><sent><txt>― Пек якшамо? ― кевкстизе нинзэ Плато пильгензэ пракстасо тапарямсто.</txt>
<trEng></trEng></sent></p>
<p><sent><txt>― Коштоськак сэньшкадсь.</txt>
<trEng></trEng></sent></p>
<p><sent><txt>― Паряк, сорны?</txt>
<trEng></trEng></sent></p>
<p><sent><txt>― Ды мезть эно тейни, ― пенгтнень грохадемстэ мерсь кудазоравась.</txt>
<trEng></trEng></sent></p>
<p><sent><txt>― Телесь кежев.</txt>
<trEng></trEng></sent>
<sent><txt>Арасьчисэ пиштицятнень а жали...</txt>
<trEng></trEng></sent></p>
<p><sent><txt>― Тонь бедняктнэнь мезеяк а мусынзе, ― кармась музгордеме каштомс пенгень эцемстэнзэ Матря.</txt>
<trEng></trEng></sent>
<sent><txt>― Сюро сыненст максовтыть магазей утомсто ды пенктькак усковтыть овсе стякодо...</txt>
<trEng></trEng></sent></p>
<p><sent><txt>― Мекс ансяк мон? Нал велень аволь вишкиме Советэнь исполкомось.</txt>
<trEng></trEng></sent></p>
<p><sent><txt>― Внборноесь тон.</txt>
<trEng></trEng></sent></p>
<p><sent><txt>― Мерть ― председатель.</txt>
<trEng></trEng></sent>
<sent><txt>Выборноесь ― старосталь.</txt>
<trEng></trEng></sent></p>
<p><sent><txt>― Ну приседателесь.</txt>
<trEng></trEng></sent></p>
<p><sent><txt>― Виде валот: мон яла пильге лангсо.</txt>
<trEng></trEng></sent>
<sent><txt>Бути, кода рузкс мерить, присяду, то уш, нама, сельгень прамс ансяк.</txt>
<trEng></trEng></sent></p>
<page>((KutoA1976-0345))</page>
<p><sent><txt>― Стараят яла, штобу весе, кинь икеле ломанькскак эзть лово, те минек од коенть пингстэ лоткавольть вачо пекень ды штапо лангоньгак арасьчисэ кандомодо.</txt>
<trEng></trEng></sent>
<sent><txt>Тонстеть ве зёрнаяк а саят.</txt>
<trEng></trEng></sent>
<sent><txt>Пек чарькодян, мекс кевкстнят ― аволь якшамо ли.</txt>
<trEng></trEng></sent>
<sent><txt>Течи суманьсэ теть молемс эсеть служамо таркантень а лади ды кельмемадо пелят.</txt>
<trEng></trEng></sent>
<sent><txt>Вазонь кедень варяв ды нулавгак шубинесь Андрей марто вейке тынк.</txt>
<trEng></trEng></sent>
<sent><txt>Савтови сень оршамс течи тонеть...</txt>
<trEng></trEng></sent></p>
<p><sent><txt>― Андрейнень репетицияв молемс.</txt>
<trEng></trEng></sent>
<sent><txt>Ве чи менсти ― бедась а покш ули.</txt>
<trEng></trEng></sent>
<sent><txt>Морот полали ― се тевесь тензэ кудосояк тееви.</txt>
<trEng></trEng></sent></p>
<p><sent><txt>― Мень морот?</txt>
<trEng></trEng></sent></p>
<p><sent><txt>― Аздаткак семс.</txt>
<trEng></trEng></sent>
<sent><txt>Исяк ловнось тень вейке.</txt>
<trEng></trEng></sent>
<sent><txt>Вельть парсте лацезь.</txt>
<trEng></trEng></sent>
<sent><txt>Валтнэ таркасост вейкест пес, мерят, ве сурес эрьгть керьксавсть.</txt>
<trEng></trEng></sent></p>
<p><sent><txt>― Мельсэть аштить?.</txt>
<trEng></trEng></sent></p>
<p><sent><txt>― Морось ушодозь вана кода:</txt>
<trEng></trEng></sent></p>
<p class="song" lang="myv"><sent><txt>Ревень стада новоли
.</txt>
<trEng></trEng></sent> <br />
<sent><txt>Вардай Гиня ков моли <br />
 Кики-мики тропава, <br />
 Мельконь забор бокава.</txt>
<trEng></trEng></sent> <br />
<sent><txt>Настань панжозь ортазо, <br />
 Кудыкеле тарказо...</txt>
<trEng></trEng></sent></p>
<p><sent><txt>― Ды те, Матря, стихотворения.</txt>
<trEng></trEng></sent></p>
<p><sent><txt>― Паряк, истя лемезэ.</txt>
<trEng></trEng></sent>
<sent><txt>Ки соды.</txt>
<trEng></trEng></sent>
<sent><txt>Кортыть, ёвтнематкак яла штердема кудосо ловны мельс туицят.</txt>
<trEng></trEng></sent></p>
<p><sent><txt>― Валдо прязо.</txt>
<trEng></trEng></sent>
<sent><txt>Ну кода истямо эйкакшанть кадомс шубавтомо чоп.</txt>
<trEng></trEng></sent>
<sent><txt>Арась, истя теемс а сы седеем.</txt>
<trEng></trEng></sent></p>
<p><sent><txt>― Ну сестэ оршик монсенть...</txt>
<trEng></trEng></sent>
<sent><txt>подрубазенть.</txt>
<trEng></trEng></sent></p>
<p><sent><txt>― А лади се монень, Матря.</txt>
<trEng></trEng></sent>
<sent><txt>Збор марто сон.</txt>
<trEng></trEng></sent>
<sent><txt>Авань.</txt>
<trEng></trEng></sent>
<sent><txt>Монь лангс ваныцятне ламо.</txt>
<trEng></trEng></sent>
<sent><txt>Згилицяткак юткстост муевить секень вант.</txt>
<trEng></trEng></sent>
<sent><txt>Авторитетэсь монь аволь вишкине ды пеетьстемс лангсонзо ломанть ― а тев, эрзява.</txt>
<trEng></trEng></sent>
<sent><txt>Мон эно суманень ланга ламбавтса чапаном...</txt>
<trEng></trEng></sent></p>
<p><sent><txt>― Овтопоритетэть мартояк.</txt>
<trEng></trEng></sent>
<sent><txt>Простудяват пелян...</txt>
<trEng></trEng></sent>
<sent><txt>Завторкамодост мейле сеске жо Плато сыргась велень Советэв.</txt>
<trEng></trEng></sent>
<sent><txt>Ансяк лиссь ушов, од эйкакшокс кармась лепеякшнозь апномо: сод якшамось эцесь кургозонзо ды мешась лексемс.</txt>
<trEng></trEng></sent>
<sent><txt>Коське ловонть ланга чикордозь молицясь кепедизе чапанонь сивензэ.</txt>
<trEng></trEng></sent>
<sent><txt>Се пушавсь ашо лекшсэнть.</txt>
<trEng></trEng></sent>
<sent><txt>Платонь усанзояк, сельме понанзояк прок шержиясть.</txt>
<trEng></trEng></sent>
<sent><txt>Сельме керензэ, теке стакшномстост, васолевсть вейс.</txt>
<trEng></trEng></sent></p>
<page>((KutoA1976-0346))</page>
<p><sent><txt>Плато мольсь эсензэ порядканть кувалма ды малав эрьва кудонть потмосто тензэ марявсть пшти вайгельсэ парасть пекест пешкедемань а содыця вирезт.</txt>
<trEng></trEng></sent>
<sent><txt>Кардазтнэстэ казямосто тенст отвечасть аваст.</txt>
<trEng></trEng></sent></p>
<p><sent><txt>Атякштнэяк морасть яла седе сеетьстэ.</txt>
<trEng></trEng></sent>
<sent><txt>Лисьма рашкт лырнэсть.</txt>
<trEng></trEng></sent>
<sent><txt>Ортат, мерят, якшамонть эйстэ сорномсто, чикордсть.</txt>
<trEng></trEng></sent>
<sent><txt>Кальцяевсть вишка кенкштнесэ защёлкат.</txt>
<trEng></trEng></sent> </p>
<p><sent><txt>Алга кандовсь, мерят, ацавсь, кудотне прясто кувтасо новолиця вельть корцяня качамось.</txt>
<trEng></trEng></sent>
<sent><txt>Чувтнэнь буто почтыявтынзе салава сускиця якшамось.</txt>
<trEng></trEng></sent>
<sent><txt>Мерят, одолгавтынзе ушова якиця сыретненьгак.</txt>
<trEng></trEng></sent>
<sent><txt>Текеде Платояк пачкодсь эсензэ служамо тарказонзо седе курок.</txt>
<trEng></trEng></sent>
<sent><txt>Эзь кенере кайсемс, совась кортамо вечкиця ды бойка Модаень Лара Лепетуха.</txt>
<trEng></trEng></sent>
<sent><txt>Сонзэ тожо лавгиця мирденстэнь весе мереть Молчун.</txt>
<trEng></trEng></sent></p>
<p><sent><txt>Авась юкстизе ды нолдызе лавтовонзо лангс лембе ды покш пиже шалензэ.</txt>
<trEng></trEng></sent>
<sent><txt>Теке паро грамофон, ушодсь а лоткавтовицякс кортамо:</txt>
<trEng></trEng></sent></p>
<p><sent><txt>― Шумбрачи тенк.</txt>
<trEng></trEng></sent>
<sent><txt>Моя истяня сынь вана тыненк мирдем лангс пек пеняцямо.</txt>
<trEng></trEng></sent>
<sent><txt>Чинек-венек сими.</txt>
<trEng></trEng></sent>
<sent><txt>Кардык, Плато леляй.</txt>
<trEng></trEng></sent>
<sent><txt>Монь валс а вачи сон.</txt>
<trEng></trEng></sent>
<sent><txt>Эцни тюремеяк.</txt>
<trEng></trEng></sent>
<sent><txt>Ваканонгак порксынзе вейкест пес...</txt>
<trEng></trEng></sent></p>
<p><sent><txt>― Кудосо сон?</txt>
<trEng></trEng></sent></p>
<p><sent><txt>― Эно...</txt>
<trEng></trEng></sent>
<sent><txt>Мурник весть, инескеть.</txt>
<trEng></trEng></sent>
<sent><txt>Ловомак уш ломанькс...</txt>
<trEng></trEng></sent></p>
<p><sent><txt>― Адя.</txt>
<trEng></trEng></sent></p>
<p><sent><txt>Модаень вальмалганть ютамстанзо Плато марясь кудонть потсо кортыця ды арсезевсь, што кудазорось алкукс ковгак эзь туе.</txt>
<trEng></trEng></sent>
<sent><txt>Зярдо жо совасть кудос, вастынзе сынст Ларисань ансяк сисем иесэ тейтернезэ.</txt>
<trEng></trEng></sent></p>
<p><sent><txt>― Косо тетят, Нако? ― кайсемстэязэ кевкстизе сень авазо.</txt>
<trEng></trEng></sent></p>
<p><sent><txt>― Тонь вешнеме тусь, келя, кавто пельга шабрава.</txt>
<trEng></trEng></sent></p>
<p><sent><txt>― Манчат.</txt>
<trEng></trEng></sent>
<sent><txt>Кекшсь.</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>А кенгелян, авай.</txt>
<trEng></trEng></sent></p>
<p><sent><txt>― Ды ки марто совамстонок тесэ кортыть?</txt>
<trEng></trEng></sent></p>
<p><sent><txt>― Кукланень ёвкс истя ёвтнинь.</txt>
<trEng></trEng></sent>
<sent><txt>Лиякс чаво кудосояок ломантеме аштемеде пелян.</txt>
<trEng></trEng></sent></p>
<p><sent><txt>Зярс Нал веленть прявтось каизе ды поводизе чапанонзо, Лариса икельга пацясонзо нардась эзэмстэ ванькс тарка ды мерсь:</txt>
<trEng></trEng></sent></p>
<page>((KutoA1976-0347))</page>
<p><sent><txt>― Озак, Плато леляй.</txt>
<trEng></trEng></sent></p>
<p><sent><txt>Марятотсь кудыкельде зэрть.</txt>
<trEng></trEng></sent>
<sent><txt>Молчун эцесь кудов аламодо иредезь уш.</txt>
<trEng></trEng></sent></p>
<p><sent><txt>― Платону Тюмохеичу, ― мерсь рузкс, ― моя почтения.</txt>
<trEng></trEng></sent></p>
<p><sent><txt>― Шумбрат, Прокул Степаныч.</txt>
<trEng></trEng></sent>
<sent><txt>Мон вакска ютамсто, кум, истя содавтомот вана токинь...</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent>
<sent><txt>Витьстэ меремс, Ларань монь лангс пеняцямо шайтянт кантнизь.</txt>
<trEng></trEng></sent></p>
<p><sent><txt>― А то кармамс монень икеле ладсо кургозот ваномо, ― мерсь низэ.</txt>
<trEng></trEng></sent>
<sent><txt>― Тон эсеть обуцят марто кавксть розорс пачтят кудонть...</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent>
<sent><txt>Мекс кавксть натой?</txt>
<trEng></trEng></sent></p>
<p><sent><txt>― Васенцеде ― стякочитнестэяк симат, омбоцеде ― вирень ускомо ве разгак эзить яка.</txt>
<trEng></trEng></sent></p>
<p><sent><txt>― Виресь, Лариса Поликарповна, весе народонь, ― отвечась Плато.</txt>
<trEng></trEng></sent>
<sent><txt>― Секс киненьгак сонзэ керямодо властесь а мери.</txt>
<trEng></trEng></sent></p>
<p><sent><txt>― Тынь, вирень ускомадонть а мерицят, варштадоя хоть весть Поиндерь пандонть алов ― зняро тосо шочкт аштить кайсезь.</txt>
<trEng></trEng></sent>
<sent><txt>Мик цела март вачказь.</txt>
<trEng></trEng></sent>
<sent><txt>Ламо кудот эйстэст лисить паро конторашкат, ансяк вана лишментькак савкшны монень андомс...</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent>
<sent><txt>Ней равноправия, ― згилязь уш мерсь Прока.</txt>
<trEng></trEng></sent></p>
<p><sent><txt>― Скалонокак миик, ярмактнэнь жо таго теке винас ютавтыть.</txt>
<trEng></trEng></sent>
<sent><txt>Колмо велесэ истямось ансяк ськамот.</txt>
<trEng></trEng></sent></p>
<p><sent><txt>― Пек симемась ― ташто коень вечкицянь зыянов ды ковгак а маштовиця пережитка, ― пшкадсь кудазораванть кис Плато.</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent>
<sent><txt>Нет, не скажи.</txt>
<trEng></trEng></sent>
<sent><txt>Ве руз монень весть мерсь: « Чем больше пьешь, тем дольше проживешь».</txt>
<trEng></trEng></sent></p>
<p><sent><txt>― Паряк, винань микшниця се рузось?</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent>
<sent><txt>Трактирэзэ ульнесь алкукс.</txt>
<trEng></trEng></sent>
<sent><txt>А сепса сень.</txt>
<trEng></trEng></sent></p>
<p><sent><txt>― Ялгат, кудось аламодо экше тынк, ― мерсь Плато.</txt>
<trEng></trEng></sent></p>
<p><sent><txt>― Нако, совавтта подтопканть уштомс аламошка пенгинеть, ― пек чарькодицякс кармавтсь тейтерненстэнь Лариса.</txt>
<trEng></trEng></sent></p>
<p><sent><txt>Се ламбавтсь пряванзо ташто шаль ды лиссь.</txt>
<trEng></trEng></sent>
<sent><txt>Плато поладызе кортамонзо:</txt>
<trEng></trEng></sent></p>
<p><sent><txt>― Лоткак симемадоять, Прока.</txt>
<trEng></trEng></sent></p>
<page>((KutoA1976-0348))</page>
<p><sent><txt>― Молчу, молчу...</txt>
<trEng></trEng></sent></p>
<p><sent><txt>― Ломанесь тон ― бедняк.</txt>
<trEng></trEng></sent>
<sent><txt>Минек вейсэнь од властентень эряви теть улемс кеме таркакс, а се, кона сонськак яла лыки, нежекс а маштови, содазь.</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent></p>
<p><sent><txt>― Чамат икеле тонь ульнесь прок ошонь якстере куво калаця.</txt>
<trEng></trEng></sent>
<sent><txt>Ней жо виськс монень икелеть эсеть кис.</txt>
<trEng></trEng></sent></p>
<p><sent><txt>Совась тейтернесь.</txt>
<trEng></trEng></sent>
<sent><txt>Пештизе кудонть ламарень начко пенгень апак тонадо вечкевиця чинеде.</txt>
<trEng></trEng></sent></p>
<p><sent><txt>― Вана ванок, виборной, мейсэ кудонть уштнетяно.</txt>
<trEng></trEng></sent>
<sent><txt>Те монсь исяк сявордыя ды пенгекс керсия минек садбирестэ ламарь чувтонть, ансяк поленатне а палыть, прок мелявксто сельведь валыть.</txt>
<trEng></trEng></sent>
<sent><txt>А Проканень истяня майсемась, тевде прянть кайсемась маряви мельспарокс...</txt>
<trEng></trEng></sent></p>
<p><sent><txt>― Я, чарькодевить Лерань валонзо теть, Прокул?</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent></p>
<p><sent><txt>― Туян.</txt>
<trEng></trEng></sent>
<sent><txt>Ильтемак эно, цёра, крыльця пес.</txt>
<trEng></trEng></sent>
<sent><txt>Прощай, Лариса Поликарповна.</txt>
<trEng></trEng></sent>
<sent><txt>Мазыстэ тенк эрямс.</txt>
<trEng></trEng></sent></p>
<p><sent><txt>Ушосо Плато мерсь кудонь азоронтень:</txt>
<trEng></trEng></sent></p>
<p><sent><txt>― Винадо ки симиця, сенень арась кемиця.</txt>
<trEng></trEng></sent>
<sent><txt>Тон миненек пек эряват ансяк честнойкс.</txt>
<trEng></trEng></sent>
<sent><txt>Кундак тевс, алуж...</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent>
<sent><txt>Пасиба паро превс путоманть кис.</txt>
<trEng></trEng></sent>
<sent><txt>Монськак тонеть ёвтан ве тев эно парот кундамга.</txt>
<trEng></trEng></sent>
<sent><txt>Лара Поиндерь пандонть ало таштавозь вельть ламо шочкотнеде кортась видестэ.</txt>
<trEng></trEng></sent>
<sent><txt>Се вирентень эряви невтемс, кода тензэ мерить...</txt>
<trEng></trEng></sent>
<sent><txt>ну...</txt>
<trEng></trEng></sent></p>
<p><sent><txt>― Конфискация?</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent>
<sent><txt>Да.</txt>
<trEng></trEng></sent></p>
<p><sent><txt>― Ды мейле явномс лишмевтеме бедняктненень?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Теемс эйстэнзэ седе покшке сельсовет.</txt>
<trEng></trEng></sent>
<sent><txt>Промкс кудось пек таштомсь.</txt>
<trEng></trEng></sent></p>
<p><sent><txt>― Паро тевесь.</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent></p>
<p><sent><txt>― Те валдо прянть, Прокул Степаныч, тон а виздяткак чополгавтнеме чинек-венек винасо.</txt>
<trEng></trEng></sent>
<sent><txt>Превень коряс тонеть комиссаркс улемс лади.</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent></p>
<p><sent><txt>― Ну то-то жо.</txt>
<trEng></trEng></sent></p>
<p><sent><txt>― Мерян ― молчу...</txt>
<trEng></trEng></sent>
<sent><txt>Бути валон алкукс лезэвть, кучтая тень ве шкалик самогон, да прякс ― аволь ивашка.</txt>
<trEng></trEng></sent>
<sent><txt>Мон эно копордаса ды се, паряк, ули монень остатка порциякс...</txt>
<trEng></trEng></sent></p>
<page>((KutoA1976-0349))</page>
<p><sent><txt>― Кучан.</txt>
<trEng></trEng></sent>
<sent><txt>Истямо тев монень ёвтыть ― арась питнензэ пе.</txt>
<trEng></trEng></sent>
<sent><txt>Да киненьгак, особенна Ларисанень, иля витькста минек мартот вейсэнь мельденть, а то муевить истямо тамашантень мешицяткак.</txt>
<trEng></trEng></sent>
<sent><txt>Чарькодимек?</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent>
<sent><txt>Содан уш ― ки марто пинге печтян.</txt>
<trEng></trEng></sent>
<sent><txt>Иредезьгак а маняван, алуж.</txt>
<trEng></trEng></sent>
<sent><txt>Алкукс кучат монень атякшокс моравтома пель?</txt>
<trEng></trEng></sent></p>
<p><sent><txt>― Валсон аштян ды мелетькак ванса хоть весть.</txt>
<trEng></trEng></sent></p>
<p><sent><txt>― Молчу, молчу...</txt>
<trEng></trEng></sent>
<sent><txt>Прощай, а то кельмевтсамак.</txt>
<trEng></trEng></sent></p>
<p><sent><txt>Плато кемевикс ломань марто секе чистэнть кучсь Молчуннэнь пель бутылка кеме самогон, ды Лепетуха лисьма лангсо шнась Прокулонзо Туронь Мавонень:</txt>
<trEng></trEng></sent></p>
<p><sent><txt>― Монь Молчуном ансяк течи кундась превс: « Ломанькс улемс-арамс, мери, пора.</txt>
<trEng></trEng></sent>
<sent><txt>Симемадо лоткинь, эрзява».</txt>
<trEng></trEng></sent></p>
<p><sent><txt>― Чей, аволь?</txt>
<trEng></trEng></sent></p>
<p><sent><txt>― А кенгелян.</txt>
<trEng></trEng></sent>
<sent><txt>Обедамсто кирьга парьга нолдызе остатка сороковушка самогононзо ды апак бушова чиремсь оймсемс коник лангс.</txt>
<trEng></trEng></sent></p>
<p><sent><txt>― Кадовияк симемазо, паро ули тонеть, ― варьга лангакссонзо нардызе кирдевеманьгак а содыця мизолксонзо Маво.</txt>
<trEng></trEng></sent></p></chap>
<chap><chapNo>3</chapNo>
<p><sent><txt>Сияжды сыре тумо вирь.</txt>
<trEng></trEng></sent>
<sent><txt>Мерят, шерже саизе.</txt>
<trEng></trEng></sent>
<sent><txt>Сон а сыркст, а саркст а тейни ды марявияк пек чуросто ансяк варакань варнома ды сэредиця чувтонь лужанясто кувсема.</txt>
<trEng></trEng></sent></p>
<p><sent><txt>Телень виде, вейкеть просекка таргавиця валаня киява моли Валдай Кандрань Гурьян.</txt>
<trEng></trEng></sent>
<sent><txt>Якась Чиналксема пандонть прясо кардононтень Гордей лелянстэнь ды патянстэнь вельть учозь гостекс.</txt>
<trEng></trEng></sent>
<sent><txt>Тосто, витьстэ виренть пачк сыргась Валдай Платонень.</txt>
<trEng></trEng></sent></p>
<p><sent><txt>Ильти сонзэ чикордыця сезьган.</txt>
<trEng></trEng></sent>
<sent><txt>Мелензэяк цёранть мольстизе.</txt>
<trEng></trEng></sent>
<sent><txt>Чувто прясто чувто пряс ойси.</txt>
<trEng></trEng></sent>
<sent><txt>Тарадтнэстэ, конатнень лангсо сон буто нурси, лажамо пацякс новоли ловось, лецтни Гурьянонь мельс нинзэ марто венчамо чинть.</txt>
<trEng></trEng></sent>
<sent><txt>Оксянь урнемадонть казякадозь вайгелезэ сестэ чикордсь прок вана те сезьганонть, конась, прок оратор, велявтнесь перть пелев ды неявсь раужо сумань алга вельть ванькс ашо руцясо невестакс.</txt>
<trEng></trEng></sent></p>
<p><sent><txt>Нужань удалце кудосонть Витя ськамонзоль.</txt>
<trEng></trEng></sent>
<sent><txt>Гурьян здоровамодо мейле сеске жо кармась кевкстнемензэ:</txt>
<trEng></trEng></sent></p>
<page>((KutoA1976-0350))</page>
<p><sent><txt>― Косо братот?</txt>
<trEng></trEng></sent></p>
<p><sent><txt>Витя ёвтнесь кодамо Веня марто лисекшнесь тамаша ды поладсь:</txt>
<trEng></trEng></sent></p>
<p><sent><txt>― Войнанть ушодовомадонзо икеле тунда сакшнось кудов.</txt>
<trEng></trEng></sent>
<sent><txt>Алкукс, тетянень макссь ярмакт омбоце пель сядо целковой.</txt>
<trEng></trEng></sent>
<sent><txt>Чокшне позда, мадемадонок икеле, мерсь монень: « Валске туян мекев Рузонь Орданьбуев».</txt>
<trEng></trEng></sent>
<sent><txt>― Ды мекс, ― кевкстнян, ― истя курок? « Седеем, ― отвечась, ― кадыя тоско».</txt>
<trEng></trEng></sent>
<sent><txt>Нама, сон истя кортась тейтерденть, конань вечксь.</txt>
<trEng></trEng></sent>
<sent><txt>Веня батрачась тосонь ве купецень кедьсэ.</txt>
<trEng></trEng></sent>
<sent><txt>Кода бишь фамилиязо? Да, Бугров.</txt>
<trEng></trEng></sent>
<sent><txt>Сонзэ кудосонть ней уисполком, а Веня, кода сонсь улко сёрмадсь монень, роботы се жо учреждениясонть...</txt>
<trEng></trEng></sent></p>
<p><sent><txt>― Мезекс?</txt>
<trEng></trEng></sent></p>
<p><sent><txt>― Сонзэ должностесь кодамо-бути пейдемань савтыця вал ― начканц.</txt>
<trEng></trEng></sent></p>
<p><sent><txt>― Монгак тень кондямо нурькалгавтозь валтнэнь а вечксынь.</txt>
<trEng></trEng></sent></p>
<p><sent><txt>― Мезе жо начканцось?</txt>
<trEng></trEng></sent></p>
<p><sent><txt>― Канцеляриянь начальник.</txt>
<trEng></trEng></sent></p>
<p><sent><txt>― Сон уш коммунист.</txt>
<trEng></trEng></sent></p>
<p><sent><txt>― А тон?</txt>
<trEng></trEng></sent></p>
<p><sent><txt>― Моньгак примимизь Нал велень ячейкас.</txt>
<trEng></trEng></sent>
<sent><txt>Монь иетне уш комсьветее.</txt>
<trEng></trEng></sent></p>
<p><sent><txt>― Стенатнева колмо похвальной листт мазылгалить.</txt>
<trEng></trEng></sent></p>
<p><sent><txt>― Кавтотне уш умонь ― Витянь ды монь.</txt>
<trEng></trEng></sent>
<sent><txt>Одось ― Андёнь.</txt>
<trEng></trEng></sent></p>
<p><sent><txt>― Ловнокшнат ютко шкасто книгаткак?</txt>
<trEng></trEng></sent></p>
<p><sent><txt>― Ламо ловнынь, ансяк эрьвась ловномадонзо мейле кадсь пря потмозон, буто кол ростовщикень кладовойс, питней залог ― яла лия ды ней вана монськак аздан, мезе козонь ды мезень ваксс путомс...</txt>
<trEng></trEng></sent>
<sent><txt>Войнанть прядовоманзо шкасто превс путыцянь валт ламо марсинь ды, нама, прям аламодо валдомомо кармась...</txt>
<trEng></trEng></sent></p>
<p><sent><txt>― Урьвакстозят?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent></p>
<p><sent><txt>― Иля капшаяк урьвакстомо: курок таго савтови миненек туемс воёвамо.</txt>
<trEng></trEng></sent>
<sent><txt>Сюпавтне одов кепсить пряст.</txt>
<trEng></trEng></sent>
<sent><txt>Васня сёрмадсть миндеденек ― властесь тенек а саеви, зярдо саевсь, кемевтсть ― а кирдеви ды ней бажить нельгемензэ.</txt>
<trEng></trEng></sent></p>
<p><sent><txt>― Кевкстевлимизь бу сынь минек ― макссынек ли мекев боярнэнь ды азорнэнь весе сень, мезенть кис путызь мазый паро пряст, валызь верест ламодояк ламо, превейдеяк превей ломанть, од эрямос валдо кинек невтицят.</txt>
<trEng></trEng></sent></p>
<page>((KutoA1976-0351))</page>
<p><sent><txt>― Пек вечкевить моненьгак валот...</txt>
<trEng></trEng></sent>
<sent><txt>Веня, братот, истяня жо арси?</txt>
<trEng></trEng></sent></p>
<p><sent><txt>― Минь ве пекень.</txt>
<trEng></trEng></sent>
<sent><txt>Рузкс кортамо цёрась тонадсь ― кургот автьсак сонзэ кунсоломсто.</txt>
<trEng></trEng></sent></p>
<p><sent><txt>― Карман мельсэ кирдеменк.</txt>
<trEng></trEng></sent>
<sent><txt>Мон исяк сёрма получинь вельть паро.</txt>
<trEng></trEng></sent>
<sent><txt>Кучицязо Варфоломей Будилов, пек умонь ды ладнойде ладной аволь ансяк ялгам-однасумом.</txt>
<trEng></trEng></sent>
<sent><txt>Роботамо терди сон монь.</txt>
<trEng></trEng></sent></p>
<p><sent><txt>― Басов?</txt>
<trEng></trEng></sent></p>
<p><sent><txt>― Губернской Чрезвычайной комиссияв, лиякс меремс, Симбирскоев.</txt>
<trEng></trEng></sent></p>
<p><sent><txt>― Молят?</txt>
<trEng></trEng></sent></p>
<p><sent><txt>― Отвечинь уш.</txt>
<trEng></trEng></sent>
<sent><txt>Согласия максынь.</txt>
<trEng></trEng></sent>
<sent><txt>Монень лездыцят-пособицят, кедень поладыцят ― содазь ломанть эрявомо кармить.</txt>
<trEng></trEng></sent>
<sent><txt>Паряк.</txt>
<trEng></trEng></sent>
<sent><txt>а отказатадо, бути савтови тынк тердемс.</txt>
<trEng></trEng></sent></p>
<p><sent><txt>― Молян мельспаросо, да Венянь кисэ валгак ёвтамс монень а лади...</txt>
<trEng></trEng></sent></p>
<p><sent><txt>― Шканзо самс иля пачтя тензэ теде куля ды тонсь ансяк содак.</txt>
<trEng></trEng></sent></p>
<p><sent><txt>― Чарькодитень, Гуря леляй.</txt>
<trEng></trEng></sent></p>
<p><sent><txt>Нужань Платонень покш мельспаро: Поиндерь пандалдо виренть Нал веле куншкантень, ашо часовниненть ваксс, «якстере помочсэ»  усковтомадо ды сельсоветэнь од зданиянть путомадо партиянь ячейкань решениясь примазель, нама, сонзэ предложениянзо коряс.</txt>
<trEng></trEng></sent>
<sent><txt>Елена Павловна сёкня шнась коммунистнэнень вельть паро тев ― организовамс колмо велень вейке драматической кружок.</txt>
<trEng></trEng></sent>
<sent><txt>Се ней невтни спектаклят.</txt>
<trEng></trEng></sent>
<sent><txt>Но Платонь валонзо коряс ушодовсь алкукс тамаша.</txt>
<trEng></trEng></sent>
<sent><txt>Нал велесь теевсь прок вирьсэ коткудавонь пизэ, конань лангс чалгавсь овто.</txt>
<trEng></trEng></sent>
<sent><txt>Ломантне трудовой ды гужевой повинностень ютавтомсто дровнясо шочкт усксть Нал велень конторакс.</txt>
<trEng></trEng></sent>
<sent><txt>Кинь арась лишмезэ, сеть лиснильть сонзэ срубоять вейсэ чапомо.</txt>
<trEng></trEng></sent></p>
<p><sent><txt>« Вана шкась сась,― мельспаросо арсесь Плато.― Прок нармунь алсто ― тев лиси валсто.</txt>
<trEng></trEng></sent>
<sent><txt>Нал велень весе кулактне те тевентеньгак эзть кенере мешамо.</txt>
<trEng></trEng></sent>
<sent><txt>Минь якельдинек вейсэ.</txt>
<trEng></trEng></sent>
<page>((KutoA1976-0352))</page>
<sent><txt>Штобу шочктнень-лазтнэнь аволизь «эжгеде», савтови кучномс эрьва вене колмо кудосто ваныцят...»</txt>
<trEng></trEng></sent></p>
<p><sent><txt>Весть вастовсь Плато Модаень Проня марто.</txt>
<trEng></trEng></sent>
<sent><txt>Се тензэ пеняцясь:</txt>
<trEng></trEng></sent></p>
<p><sent><txt>― А зярдо копордамскак.</txt>
<trEng></trEng></sent></p>
<p><sent><txt>― Од эрямо строятано...</txt>
<trEng></trEng></sent></p>
<p><sent><txt>Тевтемекс неявсь ансяк Отелянь Мило, комськолмово иесэ пельбреве ды кижныця, кода сонсь кортнесь эсь прядонзо, «нурька ойме»  цёра.</txt>
<trEng></trEng></sent>
<sent><txt>Злыдардсь алюхась Нал велень ульцятнень, мерят онкстнемстэ, морась « Лет семНалцати мальчишка»  вечкема моронзо ды макссь каршонзо вирень ускомсто понгиця ломантненень ютамс ки.</txt>
<trEng></trEng></sent>
<sent><txt>Мештьсэнзэ якстере бантонть лангс невтезь, велень прявтось кевкстизе:</txt>
<trEng></trEng></sent></p>
<p><sent><txt>― Ки тонь истя наряжинзеть?</txt>
<trEng></trEng></sent></p>
<p><sent><txt>― Евгения Ивановна.</txt>
<trEng></trEng></sent></p>
<p><sent><txt>― Учительницась?</txt>
<trEng></trEng></sent></p>
<p><sent><txt>― Эно мезесь...</txt>
<trEng></trEng></sent></p>
<p><sent><txt>« Паряк, мик истямояк ломань эряви»,― арсезевсь Плато.</txt>
<trEng></trEng></sent></p>
<p><sent><txt>Сась чапозь од промкс кудонть кепедема шкаськак.</txt>
<trEng></trEng></sent>
<sent><txt>Нупонь арасель анокстазь ды тагояк савтовсь тревожамс Нал велень весе сюпавтаень ― эрявсь кандовтомс кедьстэст нупондямс моцюдалкст.</txt>
<trEng></trEng></sent>
<sent><txt>Козявонь вейкест пес аволь ансяк аватне, мик цёратнеяк сюдость Платонь эйсэ ки кода маштсь.</txt>
<trEng></trEng></sent></p>
<p><sent><txt>Мелест мольстинзе пек.</txt>
<trEng></trEng></sent>
<sent><txt>Чинек-венек яла таштавсь лангозонзо кежест.</txt>
<trEng></trEng></sent>
<sent><txt>Учость сонзэ пандома шка.</txt>
<trEng></trEng></sent></p></chap>
<chap><chapNo>4</chapNo>
<p><sent><txt>Чокшне састь кузницясто Валдай Кандра атя ды Сега.</txt>
<trEng></trEng></sent>
<sent><txt>Ваныть ― ашти столь экшсэ, « Правда»  газетанть велькссэ, Гурьян, конязо сормсеви гармониянь мехекс.</txt>
<trEng></trEng></sent></p>
<p><sent><txt>― Мекс, цёрам, нусмакадыть? ― кевкстизе кайсемстэст кузнецесь.</txt>
<trEng></trEng></sent></p>
<p><sent><txt>― Истя жаль маряви тень явомс мартонк.</txt>
<trEng></trEng></sent></p>
<p><sent><txt>― Васов ли тонь арсить, аля, сыргавтомот?</txt>
<trEng></trEng></sent></p>
<p><sent><txt>― Вана сёрмадыть « Социалистическое отечество в опасности».</txt>
<trEng></trEng></sent></p>
<p><sent><txt>― Отечествась эрзякс ёвтамс ― те мезе?</txt>
<trEng></trEng></sent></p>
<page>((KutoA1976-0353))</page>
<p><sent><txt>― Се, косо шачи ломанесь, ну, бути лиякс меремс ― тетянь-авань мастор.</txt>
<trEng></trEng></sent></p>
<p><sent><txt>― Аволь минек ― сицилистической мерят.</txt>
<trEng></trEng></sent>
<sent><txt>Васоло.</txt>
<trEng></trEng></sent>
<sent><txt>Паряк, се Сицилиядонть пленной весть ёвтнесь тенек лугасо.</txt>
<trEng></trEng></sent></p>
<p><sent><txt>Сеске жо Гурьян валонзо паро гостинецекс путнемстэ толковизе тетянстэнь ды цёранстэнь ― мезе социалистическоесь.</txt>
<trEng></trEng></sent></p>
<p><sent><txt>― Призовс апак понго тонсь молят? ― кевкстизе столь экшс озамсто тетязо.</txt>
<trEng></trEng></sent></p>
<p><sent><txt>― Мон жо коммунистам.</txt>
<trEng></trEng></sent></p>
<p><sent><txt>Эрясь теде мейле колмошка сутка кудосо ды вельть потмора чистэ, зярдо кудо конякстнэ ды латотне, мерят авардсть, тусь ялго.</txt>
<trEng></trEng></sent></p>
<p><sent><txt>Кавтошка недлянь ютазь Нужань Андё кандсь Валдаень кузницяс записка.</txt>
<trEng></trEng></sent>
<sent><txt>Мерсь, што се путозель Витянень лелянзо сёрма потсо, конасонть Веня терди братонзояк Симбирскоев роботамо.</txt>
<trEng></trEng></sent></p>
<p><sent><txt>Гурьян эсензэ сёрминесэнть энялдсь тетянстэнь-аванстэнь, Оксянстэнь ды Сега цёранстэнь а мелявтомс кисэнзэ.</txt>
<trEng></trEng></sent></p>
<p><sent><txt>Човамо кевенть овсе тувокс цирнемадо лоткавтомадонть мейле Кандра атя нардызе конястонзо ливезенть, коскстась, нать, мельсапаронзо тень эйсэ панеме бажазь ды моткодезевсь:</txt>
<trEng></trEng></sent></p>
<p><sent><txt>― Валонзо чарькодемс эряви мекевланк: эцесь таго перть пельдензэ ледницянь юткс...</txt>
<trEng></trEng></sent></p>
<p><sent><txt>― Тердизь, бодяй, ― нуцьказо пшкадсь.</txt>
<trEng></trEng></sent></p>
<p><sent><txt>― Оймезэ пек уш ванькс: тувтал эзь муеве тензэ ды кадсь кудозонзо сыре атя марто пиже цёрыне.</txt>
<trEng></trEng></sent></p>
<p><sent><txt>― Те цёрыненть, ― пшкадсь Андё, ― невестазо ули.</txt>
<trEng></trEng></sent></p>
<p><sent><txt>― Конязот лисезэ.</txt>
<trEng></trEng></sent></p>
<p><sent><txt>Ардатовань уездэнь исполкомонть канцеляриянзо прявтонть Вениамин Платонович Валдаевень друк тердизь губернской Чрезвычайной комиссияв.</txt>
<trEng></trEng></sent>
<sent><txt>Алясь аволь ансяк талакадсь, аламодо тандадськак.</txt>
<trEng></trEng></sent>
<sent><txt>Сонзэ марто служицятне дивасть.</txt>
<trEng></trEng></sent>
<sent><txt>Мартост простямстонзо веенст лекстасть-укстасть кувакасто ды пек стакастояк, омбонст апак сёпо сялдыцякс чаравтсть пряст.</txt>
<trEng></trEng></sent>
<sent><txt>Мукшновсть кедест остатка раз максомс тензэ лепштямс пелицяткак.</txt>
<trEng></trEng></sent></p>
<page>((KutoA1976-0354))</page>
<p><sent><txt>Полавтыцязо мерсь ильтемстэнзэ вокзалов уш пачкодемстэ:</txt>
<trEng></trEng></sent></p>
<p><sent><txt>― Паряк, а ледтядызь.</txt>
<trEng></trEng></sent>
<sent><txt>Аштевттядызь ансяк...</txt>
<trEng></trEng></sent></p>
<p><sent><txt>― А содан, мезень кис.</txt>
<trEng></trEng></sent></p>
<p><sent><txt>― Эрьванть, конась понги тозонь, ютаземзэ тресить.</txt>
<trEng></trEng></sent>
<sent><txt>Мезеяк лиси лангс ― муевкс.</txt>
<trEng></trEng></sent>
<sent><txt>Чумовтомо киньгак тозонь а тердить...</txt>
<trEng></trEng></sent></p>
<p><sent><txt>― Ялатеке се пек важной учреждениясь теезь робочеень, батраконь ды бедняконь кис аштеме.</txt>
<trEng></trEng></sent>
<sent><txt>Мон эрсинь ансяк роботникекс.</txt>
<trEng></trEng></sent></p>
<p><sent><txt>― Азорот ульнесь ки?</txt>
<trEng></trEng></sent></p>
<p><sent><txt>― Бугров.</txt>
<trEng></trEng></sent></p>
<p><sent><txt>― Лемезэяк мельсэть ашти?</txt>
<trEng></trEng></sent></p>
<p><sent><txt>― Леонтий.</txt>
<trEng></trEng></sent></p>
<p><sent><txt>― Монь марто ве кудосо эри Никодим Красавцев, минек учекань председателесь.</txt>
<trEng></trEng></sent>
<sent><txt>Аволь умок ёвтнесь, што сонсь атясь, азорось тонь, войНалонть мейле сеске жо кулось.</txt>
<trEng></trEng></sent>
<sent><txt>Цёразо ― Александр ульнесь Ардатов ошсо контрреволюционной мятеженть прявтнестэ вейкекс.</txt>
<trEng></trEng></sent>
<sent><txt>Мейле сон оргодсь.</txt>
<trEng></trEng></sent>
<sent><txt>Тейтерензэ жо ― Верань озавтызь заложницакс.</txt>
<trEng></trEng></sent></p>
<p><sent><txt>― Монгак содаса сень умок.</txt>
<trEng></trEng></sent></p>
<p><sent><txt>― Сестэ лия тувтал иля вешне.</txt>
<trEng></trEng></sent></p>
<p><sent><txt>― Витьстэ меремс, мон ливтязьгак ливтявлинь бу Симбирскоев,― истя сизинь омбоце чи талномадон, ансяк Ардатовстонть вокзалонтень эскелемс вейксэ вайгельбеть.</txt>
<trEng></trEng></sent>
<sent><txt>Кинень эрявсь истя васолга минек ошонть вакска ютавтомс чугунканть?</txt>
<trEng></trEng></sent></p>
<p><sent><txt>― Иля кортаяк.</txt>
<trEng></trEng></sent>
<sent><txt>Кодат ансяк ломанть а вастневить свет лангсо.</txt>
<trEng></trEng></sent></p>
<p><sent><txt>― Тон Ардатовань эриця, чей, марсить, кода теевсь те сюдозь ды проклянязь историясь.</txt>
<trEng></trEng></sent></p>
<p><sent><txt>― Мельсэнь ашти теде тетянь ёвтнемась.</txt>
<trEng></trEng></sent>
<sent><txt>Ташто коенть пингстэ, тонсь, паряк, содат, эрьвась арсесь ансяк эстедензэ: кода тензэ сюпалгадомс.</txt>
<trEng></trEng></sent>
<sent><txt>Лия ломанде ды вейсэнь удобствадо кияк эзь мелявто.</txt>
<trEng></trEng></sent>
<sent><txt>Зярдо чугункань кинь теицятне кармасть пачкодеме се витьс, косо нейгак ашти « Ардатов»  станциясь Терлигорев боярось, конась ульнесь ошонть прявтокс или кода сестэ сонензэ мереть ломантне ― головакс, тердизе чугункань кинть ютавтыця строительствань главной инженерэнть, Зоринэнь, гостекс, васня каванизе, мейле озавтызэе диванонь велькссэ понгавтозь овальной зеркаланть алов ды кармась мартонзо картасо налксемс.</txt>
<trEng></trEng></sent>
<page>((KutoA1976-0355))</page>
<sent><txt>Нама, соя истяг манявтыксэль инженстэнь ветешка тыща целковойть, но полавтызе мелензэ ды манясь пельдензэ сонсь кото тыщат.</txt>
<trEng></trEng></sent>
<sent><txt>Картанзо се пайстомо главной инженерэнть велькссэ зеркаланть пачк вейкест пес неявсть.</txt>
<trEng></trEng></sent>
<sent><txt>Ярмактне Зоринэнь ульнесть казённойть.</txt>
<trEng></trEng></sent>
<sent><txt>Мольсь мейле сон Ратор ошов ды совась Поповнень.</txt>
<trEng></trEng></sent>
<sent><txt>Истямо купець ульнесь тосо.</txt>
<trEng></trEng></sent>
<sent><txt>Миллиенер.</txt>
<trEng></trEng></sent>
<sent><txt>Ёвтнизе сенень Зорин эсензэ мелявксонзо.</txt>
<trEng></trEng></sent>
<sent><txt>Поповонь ульнесь покштояк локш паровой ведьгевезэ, конась ве чис яжиль вейксэ вагонт ванькс ашо почт.</txt>
<trEng></trEng></sent>
<sent><txt>Се заведениясь аштесь Алатырень вокзалонть эйстэ ветешка вайгельбень таркасо.</txt>
<trEng></trEng></sent>
<sent><txt>Тосто купецентень эрявсь теевтемс чугункань кинь ветка.</txt>
<trEng></trEng></sent>
<sent><txt>Зорин сонензэ теизе кеветее тыщадо ды секс Ардатовось кадовсь чугункадонть истя ве ёнов.</txt>
<trEng></trEng></sent>
<sent><txt>Головась кармавтызе майсемс...</txt>
<trEng></trEng></sent>
<sent><txt>Терпи горе, ― укстазь мерсь алясь.</txt>
<trEng></trEng></sent></p>
<p><sent><txt>Вениамин билетэнь рамамо эзь кенере ды савсь тензэ туемс подножка лангсо.</txt>
<trEng></trEng></sent>
<sent><txt>Поездэсь прок ноцковтызе ильтицянзо сельме икельде ды се лоткась начальникензэ мельга пацинесэнзэ аволямодо.</txt>
<trEng></trEng></sent>
<sent><txt>Цёрась арсезевсь:</txt>
<trEng></trEng></sent></p>
<p><sent><txt>« Я, весе.</txt>
<trEng></trEng></sent>
<sent><txt>Пе сасавсь алянтень ды сонзэ марто минек вастовомась ульнесь остатка».</txt>
<trEng></trEng></sent></p>
<p><sent><txt>Цёрась манявсь: туемадонзо мейле недлянь ютазь Веня сась мекев Ардатовав уездной чрезвычайной комиссиянь председателькс.</txt>
<trEng></trEng></sent>
<sent><txt>Икелень председателесь Никодим Красавцев кадовсь Валдаевень полавтыцякс.</txt>
<trEng></trEng></sent>
<sent><txt>Красавцевень ульнесть кавто привычканзо.</txt>
<trEng></trEng></sent>
<sent><txt>Сон аламодо кичкере невтема сурсонзо, теке брусоксо пелюма, човсесь кувака ды мазый судонзо пенть ― натой лангозонзо ваномс ульнесь а ён.</txt>
<trEng></trEng></sent>
<sent><txt>Омбоце жо сонзэ коесь эзь вечкеве сех пек: цёрась кортамстонзо васня нерькстасы кедензэ котмерсэ вакссонзо ломаненть козо понгсь, мейле кевкстьсы сонзэ жо: « Слышь?» Лиякс меремс алянть арасель вадря воспитаниязо.</txt>
<trEng></trEng></sent>
<sent><txt>Паряк, секс курок полавтызьгак: служамс чекасо ― васняяк эрявсь улемс превей ды вельть лембе седей ломанькс.</txt>
<trEng></trEng></sent>
<sent><txt>Вениамин Валдаевнень Будилов мерсь:</txt>
<trEng></trEng></sent></p>
<p><sent><txt>― Красавцевень иля кирде кувать: а тарка сонензэ тосо.</txt>
<trEng></trEng></sent>
<sent><txt>Кадык муи лия...</txt>
<trEng></trEng></sent></p>
<p><sent><txt>Вениамин васняяк ваннынзе весе документнэнь ды, зярдо кармась содамо ― ки пекстазтнаень эйстэ мезень кис озавтозь, ветявтызе Вера Александровна Бугровань.</txt>
<trEng></trEng></sent>
<sent><txt>Од тейтересь таргамо чинеде пешксе кабинетэнтень мартонзо совавтсь парижской духонь вечкевиця чине.</txt>
<trEng></trEng></sent>
<page>((KutoA1976-0356))</page>
<sent><txt>ВойНало икелень азоронзо вейкине ды кольневтезьгак эйкакшось, прок прясто пильгс кельмемадо сорномсто, мерсь:</txt>
<trEng></trEng></sent></p>
<p><sent><txt>― Шумбрат...</txt>
<trEng></trEng></sent>
<sent><txt>тадо.</txt>
<trEng></trEng></sent></p>
<p><sent><txt>Валдаев невтсь тензэ раужо кшнань валаня ды цив-тордыця чевте кресланть лангс.</txt>
<trEng></trEng></sent>
<sent><txt>Верань озамо шкастонть пшкадсь:</txt>
<trEng></trEng></sent></p>
<p><sent><txt>― Эрятадо.</txt>
<trEng></trEng></sent>
<sent><txt>Да, да ― те мон, Вениамин Валдаев, тынк а пек умонь батраконк.</txt>
<trEng></trEng></sent>
<sent><txt>Ней вана тарканок, секень вант, полавтовсть: учекасонть прявтось мон...</txt>
<trEng></trEng></sent></p>
<p><sent><txt>― Уррод, ― отвечать Вера прок седикеле вечкевиця пельгельсэ.</txt>
<trEng></trEng></sent>
<sent><txt>― Седе мейле, зярдо тейсть кудозонок укомт-уисполкомт, умок а дивавтован мейсэяк.</txt>
<trEng></trEng></sent>
<sent><txt>Содан, бути пазось теидизь вейкенк пес азоркс ― олясь ансяк сонзэ...</txt>
<trEng></trEng></sent></p>
<p><sent><txt>― Минек.</txt>
<trEng></trEng></sent></p>
<p><sent><txt>― Эрь, зярс улезэ тынк.</txt>
<trEng></trEng></sent></p>
<p><sent><txt>― Лоткатадо весе теде мейле лангсон згилямодо?</txt>
<trEng></trEng></sent></p>
<p><sent><txt>― Згилямодо лоткан, мусколямо карман.</txt>
<trEng></trEng></sent></p>
<p><sent><txt>― Васня минь апак пеетькшне хоть весть кортатано.</txt>
<trEng></trEng></sent></p>
<p><sent><txt>― Савтови, нать, невтемс ютконокак-ужонокак.</txt>
<trEng></trEng></sent>
<sent><txt>Тынь вана кавксть кевкстемень уш кенериде.</txt>
<trEng></trEng></sent>
<sent><txt>Мон весть могу кевкстемс тынсенк? Мертядо?</txt>
<trEng></trEng></sent></p>
<p><sent><txt>― Да.</txt>
<trEng></trEng></sent></p>
<p><sent><txt>― Тынсенк начальствантень, ваше сиятельство, витькстыде, кить алкукс тетянк-аванк, или, паряк, эзиде смея ды тейса тень мон? Ули меленк? Лезэдемс тенк?</txt>
<trEng></trEng></sent></p>
<p><sent><txt>― Сестэ жо тон эзить кеме, што монь авам графиня, ней мусколят алкукс Витя братом лангсояк.</txt>
<trEng></trEng></sent>
<sent><txt>Оймазо жо кевде кельме, кшниде кеме седееть: минь эзинек сёпо мезеяк...</txt>
<trEng></trEng></sent></p>
<p><sent><txt>― Шутян, урод.</txt>
<trEng></trEng></sent></p>
<p><sent><txt>― Монень мартот истя жо фамильярничамс а лади, Вера Александровна.</txt>
<trEng></trEng></sent></p>
<p><sent><txt>― Радовакшнюмс тыненк рана: тюремась одонть марто таштонть ютксо ансяк ушодовсь.</txt>
<trEng></trEng></sent>
<sent><txt>Ки кинь изни монень уш сень а неемс...</txt>
<trEng></trEng></sent></p>
<p><sent><txt>― Мекс?</txt>
<trEng></trEng></sent></p>
<p><sent><txt>― Од тейтерькс прясон мон умок понгинь алкукс карадо каршо аштиця кавто тол юткс.</txt>
<trEng></trEng></sent></p>
<p><sent><txt>― А чарькодян.</txt>
<trEng></trEng></sent></p>
<p><sent><txt>― Эрямось велявтовсь ингельде.</txt>
<trEng></trEng></sent></p>
<page>((KutoA1976-0357))</page>
<p><sent><txt>― Тон эльведевить: паролдо.</txt>
<trEng></trEng></sent></p>
<p><sent><txt>― Кодаяк меленек-валонок а ладить.</txt>
<trEng></trEng></sent>
<sent><txt>Весе сеть, конат ансяк роботникекс эрсекшнесть, лиссть азоркс, икелень жо азортнэ...</txt>
<trEng></trEng></sent></p>
<p><sent><txt>―...</txt>
<trEng></trEng></sent>
<sent><txt>кепсетить сынст лангс.</txt>
<trEng></trEng></sent>
<sent><txt>Теевсь ютксост аладямонь война.</txt>
<trEng></trEng></sent>
<sent><txt>Сюпавтне пряст лемдизь ашокс, арасьчисэтне, одонть кис верень валыцятне ― якстереть.</txt>
<trEng></trEng></sent></p>
<p><sent><txt>― Мон умок вечкан эсенек икелень батрак, тетям жо, тонсь парсте содат ― каршонк молиця.</txt>
<trEng></trEng></sent></p>
<p><sent><txt>― Тынк ульнесть колмо роботникенк.</txt>
<trEng></trEng></sent></p>
<p><sent><txt>― Пилеть, кеман, эзть потомо: кортан батрактонок.</txt>
<trEng></trEng></sent>
<sent><txt>Роботникенек ветесядт кодгемень вейксэльть...</txt>
<trEng></trEng></sent></p>
<p><sent><txt>― Конань жо колмо батраконк ютксто, Вера Александровна, кармить вечкеме?</txt>
<trEng></trEng></sent></p>
<p><sent><txt>― Вейкень.</txt>
<trEng></trEng></sent></p>
<p><sent><txt>― Лемензэ витькстасак тень или сёпсак?</txt>
<trEng></trEng></sent></p>
<p><sent><txt>― Урод.</txt>
<trEng></trEng></sent></p>
<p><sent><txt>― Монень эряви лем.</txt>
<trEng></trEng></sent> </p>
<p><sent><txt>― Истя тензэ мерилинь ды нейгак, марят, мерян.</txt>
<trEng></trEng></sent></p>
<p><sent><txt>― Згилят?</txt>
<trEng></trEng></sent></p>
<p><sent><txt>― Арась.</txt>
<trEng></trEng></sent>
<sent><txt>Вечкинь ды вечкангак семс ансяк тонь.</txt>
<trEng></trEng></sent>
<sent><txt>Аволинь витькста бу теде, да шкась истямо сась.</txt>
<trEng></trEng></sent>
<sent><txt>Паряк, васодевинек остатка раз...</txt>
<trEng></trEng></sent>
<sent><txt>Мизолдозевинь вана мекс.</txt>
<trEng></trEng></sent>
<sent><txt>Мелезэнь ледсь, ваше сиятельство, кода кармавтокшнытинь весть урядамо вейке цёрань рудазыязь ботинкат.</txt>
<trEng></trEng></sent>
<sent><txt>Ки мерят ульнесь кантницяст? Малавикс ялган Лариса Калачановань алужозо Никодим Ангелярович Красавцев, тонь, ваше сиятельство, помощникет.</txt>
<trEng></trEng></sent>
<sent><txt>Икеле сон яла чинек-венек пансесь васенце гильдиянь добовиця купеценть-оптовикенть вейкине тейтерензэ мельга, паряк, чарькодят мекс.</txt>
<trEng></trEng></sent>
<sent><txt>Арсесь урьвакстомо лангозонзо, теевеме ― кадовомо се Калачановонть содамокс, ярмаконь мешоконзо азорокс.</txt>
<trEng></trEng></sent>
<sent><txt>Революциядонть мейле, зярдо се ташто коесь полавтовсь, Ника сеске жо сермацтызе прянзо тонь ладсо коммунистэкс, эцесь учекав ды сонзэ должностентень аравтомадот икеле мелень мольстицякс чинь колазь яла тердтнесь монь вана те кабинетэнтеньбуто допросов ды кармавтсь улеме сонзэ салавань алужокс...</txt>
<trEng></trEng></sent>
<sent><txt>Ванст эсь прят: истямо хамонть пельде мезеяк паро тонстеть иля учне.</txt>
<trEng></trEng></sent>
<sent><txt>Те вана мекс.</txt>
<trEng></trEng></sent>
<sent><txt>Улить ломанть, конат аволь начальникекс эрямо кодаяк а маштыть.</txt>
<trEng></trEng></sent>
<sent><txt>Истямо Красавцевгак.</txt>
<trEng></trEng></sent>
<sent><txt>Сон аванькс тикшень кондямо...</txt>
<trEng></trEng></sent>
<sent><txt>Салава сускозьгак ойметь сайсы.</txt>
<trEng></trEng></sent>
<sent><txt>Паряк, а стяко те минек вастомась маряви тень остаткакс...</txt>
<trEng></trEng></sent>
<sent><txt>Мон жо тонь умок вечктян...</txt>
<trEng></trEng></sent></p>
<page>((KutoA1976-0358))</page>
<p><sent><txt>― А кеман.</txt>
<trEng></trEng></sent></p>
<p><sent><txt>― Тесэ кевкствицясь ансяк мон.</txt>
<trEng></trEng></sent></p>
<p><sent><txt>― Мезе тонеть эно содамс пельдень эряви?</txt>
<trEng></trEng></sent></p>
<p><sent><txt>― Зярдо тол меельцеде неик тетять?</txt>
<trEng></trEng></sent></p>
<p><sent><txt>― Исяк, содазь, уш веть.</txt>
<trEng></trEng></sent>
<sent><txt>Вальмава.</txt>
<trEng></trEng></sent></p>
<p><sent><txt>― Кона шкане?</txt>
<trEng></trEng></sent></p>
<p><sent><txt>― Пелеветь.</txt>
<trEng></trEng></sent></p>
<p><sent><txt>― Позда.</txt>
<trEng></trEng></sent>
<sent><txt>Нать, пек вечктянзат?</txt>
<trEng></trEng></sent></p>
<p><sent><txt>― Мон оймезан.</txt>
<trEng></trEng></sent></p>
<p><sent><txt>― Да?</txt>
<trEng></trEng></sent></p>
<p><sent><txt>― Теде тонськак, ваше сиятельство, содат умок.</txt>
<trEng></trEng></sent></p>
<p><sent><txt>― Марсинь ламоксть.</txt>
<trEng></trEng></sent>
<sent><txt>А стяко, нать, сонзэ кисэ заложницакс аштят.</txt>
<trEng></trEng></sent></p>
<p><sent><txt>Од тейтересь укстась, мейле поладсь:</txt>
<trEng></trEng></sent></p>
<p><sent><txt>― Ули тонеть вельть пек энялдомам.</txt>
<trEng></trEng></sent></p>
<p><sent><txt>― Арсян, а сёпсак.</txt>
<trEng></trEng></sent></p>
<p><sent><txt>― Тонсь ильтемак монь озавтома таркантень.</txt>
<trEng></trEng></sent></p>
<p><sent><txt>― Минь, ваше степенство, кавто конвоирт мартот кучтано.</txt>
<trEng></trEng></sent>
<sent><txt>Сынь а макстадызь обилямс.</txt>
<trEng></trEng></sent></p>
<p><sent><txt>Вера Александровна човалянь мазый сумкинестэнзэ таргизе шолконь голубой сонсензэ кедькуншкинешка пацинензэ, сускизе ды кармась ускомонзо, штобу кирдемс-кардамс ушов лисемс бажиця сельведензэ.</txt>
<trEng></trEng></sent>
<sent><txt>Талномадонть пек сеетьстэ теке сезневиця чевте ды вельть вечкевиця вайгельсэязэ кармась пеняцямо:</txt>
<trEng></trEng></sent></p>
<p><sent><txt>― Сеяк тонеть, урод, аламо: виськсэнь изнязь монсь витькстынь ансяк ве тонь вечкемадон...</txt>
<trEng></trEng></sent>
<sent><txt>Алкукс, паряк, те пек стака тевесь тонеть маряви мезеньгак аразекс.</txt>
<trEng></trEng></sent>
<sent><txt>Ней, маряса, тон згилят лангсон...</txt>
<trEng></trEng></sent>
<sent><txt>А тонь ли сельме валдосо, прок чипайсэ, касынь мон эсеть сэрьсэ ды цветямояк панжинь...</txt>
<trEng></trEng></sent></p>
<p><sent><txt>― А секс ли тон, аксун, муцить монь эйсэ?</txt>
<trEng></trEng></sent></p>
<p><sent><txt>― Равнодушия ли те, Вениамин? Мон войнанть перть учинь эйсэть кудов.</txt>
<trEng></trEng></sent>
<sent><txt>Ламо паро женихте мон отказынь, ансяк тонь мельсэ кирдемстэ...</txt>
<trEng></trEng></sent>
<sent><txt>Сельведтькак ламо валндынь.</txt>
<trEng></trEng></sent>
<sent><txt>Витькстан уш: аздан кодаяк стакаль монень ды весе муция седеем...</txt>
<trEng></trEng></sent></p>
<p><sent><txt>― Верень лей минек юткова тусь чудеме.</txt>
<trEng></trEng></sent>
<sent><txt>Вера.</txt>
<trEng></trEng></sent>
<sent><txt>Вейке-вейкенень вайгеленек ваньксстэ марявить, но кеденек вейс васодевеме зярдояк а сатыть, ― отвечась Валдаев.</txt>
<trEng></trEng></sent>
<page>((KutoA1976-0359))</page>
<sent><txt>Лепштизе звоноконзо ды дежурнаентень мерсь: ― Ветявтык арестовазенть пекстазь аштевтема кудонтень.</txt>
<trEng></trEng></sent></p>
<p><sent><txt>Вера Александровна стямстонзо тошкстазевсь:</txt>
<trEng></trEng></sent></p>
<p><sent><txt>― А чарькодеви, мекс а талакавтни монь истямояк финалось.</txt>
<trEng></trEng></sent>
<sent><txt>Прок вана кулынь ды теламгак маряви кандолазокс, конань онсь кандан...</txt>
<trEng></trEng></sent></p>
<p><sent><txt>Лисемстэязэ тейтересь мерсь уш сельведензэ панк:</txt>
<trEng></trEng></sent></p>
<p><sent><txt>― Прощай, урод.</txt>
<trEng></trEng></sent></p>
<p><sent><txt>Вениамин марясь, кода кенкшесь вечкезензэ мельга пекставтомстонть прок илькставсь.</txt>
<trEng></trEng></sent></p>
<p><sent><txt>« Весе, ― арсезевсь цёрась.</txt>
<trEng></trEng></sent>
<sent><txt>― Паряк, алкукс остатка раз истя сельмеде сельме кортамстонок ёвтнинек превей валт аламо ды сетькак, содазь, аволь минсенек: сон эри тетянзо превсэ, мон ― Гурьян лелянь».</txt>
<trEng></trEng></sent></p>
<p><sent><txt>Ушосонть пукштордсь, эрьва стенас, эрьва угол пес теке рицягасо вачкоесь, кода мерить, сод якша.мо.</txt>
<trEng></trEng></sent></p>
<p><sent><txt>Кабинетсэнть кавонеск вальматне кельместь, ульнесть оршазь прок ашо шубасо.</txt>
<trEng></trEng></sent>
<sent><txt>Кругловой голландкасонть лакштордсть паломстост поень пенгтне.</txt>
<trEng></trEng></sent>
<sent><txt>Вениамин аштесь голландканть икеле ды мекев ёртнесь тозонь кирнявтниця жартнэнь.</txt>
<trEng></trEng></sent>
<sent><txt>Кеверсть петь жартнэ валдо сырнень горниповнекс.</txt>
<trEng></trEng></sent>
<sent><txt>Натой гайтесткак марявсь аламодо.</txt>
<trEng></trEng></sent>
<sent><txt>Паряк, те ансяк цюдявкшнось.</txt>
<trEng></trEng></sent></p>
<p><sent><txt>― Слышь? ― эртизе Никодим Красавцев, апак маряво совамодонзо мейле, Вениаминэнь лавтов ланга.</txt>
<trEng></trEng></sent>
<sent><txt>― Верочка Бугрова ветявты прянзо кудов аванзо, стала буть, содавтомо.</txt>
<trEng></trEng></sent>
<sent><txt>Се жо неизе ютась овторникень, валске...</txt>
<trEng></trEng></sent></p>
<p><sent><txt>― Ды тетязояк азгонди семс ошканть.</txt>
<trEng></trEng></sent>
<sent><txt>Эвти домзаконть перька веть.</txt>
<trEng></trEng></sent>
<sent><txt>Каня тейтерензэ оляс менстеме сон арси.</txt>
<trEng></trEng></sent>
<sent><txt>Заложницанть ливтнемс а эряви.</txt>
<trEng></trEng></sent>
<sent><txt>Сонзэ кольнемантень а тарка ды, содазь, а шка.</txt>
<trEng></trEng></sent></p>
<p><sent><txt>― Бути кучомс ветямонзо ниле ломанть.</txt>
<trEng></trEng></sent></p>
<p><sent><txt>― А согласян.</txt>
<trEng></trEng></sent>
<sent><txt>Иля нерне ды мель иля мольсте.</txt>
<trEng></trEng></sent></p>
<p><sent><txt>― Марян, ансяк уш пек прянзо веши.</txt>
<trEng></trEng></sent>
<sent><txt>Келя, ниреждияк натой.</txt>
<trEng></trEng></sent></p>
<p><sent><txt>― Валом а полавтса.</txt>
<trEng></trEng></sent></p>
<p><sent><txt>Недляшкань ютазь, веть, Вениамин эсензэ кабинетсэ столенть лангс кедензэ путозь ансяк сутямсь аламос оймсемс, виев бурякс панжизе кенкшенть Никодим, ды нерькстызе вить кедензэ копорсэнть начальникензэ касмо пряс.</txt>
<trEng></trEng></sent></p>
<page>((KutoA1976-0360))</page>
<p><sent><txt>― Вениамин Платоныч, слышь?</txt>
<trEng></trEng></sent></p>
<p><sent><txt>Валдаев кепеднзе пондонь гирядо стакакс марявиця прянзо.</txt>
<trEng></trEng></sent></p>
<p><sent><txt>― Мезе?</txt>
<trEng></trEng></sent></p>
<p><sent><txt>― Бугрова Верань аванстэнь ветямстонзо нельгизь ласте ды чамакссо вете цёрат.</txt>
<trEng></trEng></sent></p>
<p><sent><txt>― Алкукс тамаша...</txt>
<trEng></trEng></sent>
<sent><txt>Ки кармавтнидизь Бугровонь вейкине тейтеренть аванстэнь ветямонзо?</txt>
<trEng></trEng></sent></p>
<p><sent><txt>― Ды пек энялдсь.</txt>
<trEng></trEng></sent>
<sent><txt>А сёпан: жаль марявсь.</txt>
<trEng></trEng></sent></p>
<p><sent><txt>― Эзинь учне пельдеть истямо берянь тев.</txt>
<trEng></trEng></sent></p>
<p><sent><txt>― Манявинь.</txt>
<trEng></trEng></sent></p>
<p><sent><txt>― Эрь, витик ильведевксэть ― муик тейтеренть косто мелеть ниле чис, а то маштсызь ды, нама, минек лангс чумочись пры...</txt>
<trEng></trEng></sent></p>
<p><sent><txt>― Ки соды мезть кортат.</txt>
<trEng></trEng></sent>
<sent><txt>Прок тандавтнят яла ды перть пельде берянь учнят.</txt>
<trEng></trEng></sent></p>
<p><sent><txt>― Ардатов ошсо минек врагтнень ютксо паронь арсиця ды теиця вешнемс-учнемс а савкшны...</txt>
<trEng></trEng></sent></p>
<p><sent><txt>― Слышь?</txt>
<trEng></trEng></sent></p>
<p><sent><txt>― Кадык те беряньде берянь обуцянть...</txt>
<trEng></trEng></sent>
<sent><txt>Конвоиртнэ живть?</txt>
<trEng></trEng></sent></p>
<p><sent><txt>― Ледницят кона ёндояк арасельть.</txt>
<trEng></trEng></sent></p>

<p><sent><txt>Ведьдолжкане, тунда рана, ловось вецакадсь.</txt>
<trEng></trEng></sent>
<sent><txt>Ведезэ, мерят, алкукс човорявсь тол марто.</txt>
<trEng></trEng></sent>
<sent><txt>Чипаесь кирвастнесь ведень эрьва сельменть.</txt>
<trEng></trEng></sent>
<sent><txt>Эрьва лужомсонть экшелесь пек сыреждиця, цивтордыця ды сельмс эциця чись.</txt>
<trEng></trEng></sent>
<sent><txt>Ансяк сулеень прамо таркава неявсть апак цивтордояк сэняждыця ведьзельметь.</txt>
<trEng></trEng></sent>
<sent><txt>Ков иля варшта, ведь ды тол налксесть.</txt>
<trEng></trEng></sent></p>
<p><sent><txt>Чирестэнзэ лиссь Алатырь лееськак.</txt>
<trEng></trEng></sent>
<sent><txt>Ведезэ саинзе Уратор ошонть ало песэ ламо картань кондямо садтнэнь, ды ведьвелявкстнэнь ланга, прок раужо чайкат, велить, мерят ливтнить, умарина тёкшт.</txt>
<trEng></trEng></sent>
<sent><txt>Ютась омбоце пель недля.</txt>
<trEng></trEng></sent>
<sent><txt>Чадыведесь кармась убавамо.</txt>
<trEng></trEng></sent>
<sent><txt>Тарадсто тарадс кунтнезь Мирослав Ермилыч Воронков кармась валгомо нолажа садбиреванзо веденть овсе чирес.</txt>
<trEng></trEng></sent>
<sent><txt>Стамбаро мольсь-мольсь истя ды друк чувтомсь апак учо тандадомадо: вейке умаринанть ало кунст аштесь ванькс ведьсэнть эсензэ крёстной тейтерензэ Бугрова Верань весе ловтаня уловозо.</txt>
<trEng></trEng></sent>
<page>((KutoA1976-0361))</page>
<sent><txt>Цюлказо понгсь умарина тарадс.</txt>
<trEng></trEng></sent></p>
<p><sent><txt>Цёрась ношкстась милицияв ёвтамо.</txt>
<trEng></trEng></sent></p>
<p><sent><txt>Врач ава сась Воронковонь садбиресэ тамашанть ваномо.</txt>
<trEng></trEng></sent>
<sent><txt>Мартонзо комиссия.</txt>
<trEng></trEng></sent>
<sent><txt>Тейтеренть уловонзо ваномадонть мейле сёрмадсть протоколс, што Вера Александровна Бугрова ульнесь ёртозь Ратор лейс чавомадонзо мейле.</txt>
<trEng></trEng></sent></p>

<p><sent><txt>Муезь уловонть Рузонь Орданьбуев ускомадо мейле сеске тусть ошканть келят-кулят.</txt>
<trEng></trEng></sent>
<sent><txt>Аватне вейке-вейкест пилес мезе понгсь тошкасть оймамонь апак сода.</txt>
<trEng></trEng></sent></p>
<p><sent><txt>Никодим Ангелярович совась Вениаминнэнь.</txt>
<trEng></trEng></sent></p>
<p><sent><txt>― Слышь? Минек ошонь эрицятне, лиякс меремс, мещантнэ, минек лангс каить весе чумочинть.</txt>
<trEng></trEng></sent></p>
<p><sent><txt>― Арази тонгак ловат эсь прят а чумокс?</txt>
<trEng></trEng></sent></p>
<p><sent><txt>― Лиякс а кода: трагическойстэ прянь ёмавтыцясь минек прявтокс озамодот икеле кедьстэнь зярдояк эзь лисне сельведнек мезнек, вестькак эзь аварде ды сельведензэ пачк эзь мерне тень «урод».</txt>
<trEng></trEng></sent></p>
<p><sent><txt>― Нать, пек вечкилинзеть?</txt>
<trEng></trEng></sent></p>
<p><sent><txt>― Аздан, ансяк сельведьс эзия пачтекшне...</txt>
<trEng></trEng></sent>
<sent><txt>Кода жо тон остаткадо кевкстнемстэнзэ нарьгить лангсонзо ды покордык ― седе сонсь ансяк содыль ды тон.</txt>
<trEng></trEng></sent>
<sent><txt>А стяко, нать, ёмавтык...</txt>
<trEng></trEng></sent></p>
<p><sent><txt>― Мон? ― буто жар лангсто кирнявтовсь неть валтнэде Вениамин.</txt>
<trEng></trEng></sent></p>
<p><sent><txt>― Маштат ингельдеяк сельмень велявтомо, седей-мариця, ― згилязь отвечась Красавцев.</txt>
<trEng></trEng></sent></p>
<p><sent><txt>― Стяк, нулготькс! ― пижакадсь теке маштыкстэ соракадомстодзо Вениамин.</txt>
<trEng></trEng></sent>
<sent><txt>― Оружият путык столь лангс...</txt>
<trEng></trEng></sent></p>
<p><sent><txt>― Васня пекставтыть ведьстэ таргазенть ветицянзо...</txt>
<trEng></trEng></sent></p>
<p><sent><txt>Валдаев сеск ильтевтизе Красавцевень домзаков.</txt>
<trEng></trEng></sent></p>
<p><sent><txt>Бугровань ёмамодо тевенть коряс расследованиянть ветясь специальна тенень аравтозь вете ломаньстэ комиссия.</txt>
<trEng></trEng></sent>
<sent><txt>Зярдо сонзэ председателесь кевкстизе Мирандолина Вячеславовна Бугровань, кода тейтерезэ вансь Вениамин Валдаев лангс сынст кедьсэ сень роботамсто, авась отвечась:</txt>
<trEng></trEng></sent></p>
<p><sent><txt>― Пек вечкилизе сонзэ.</txt>
<trEng></trEng></sent></p>
<page>((KutoA1976-0362))</page>
<p><sent><txt>― Парсте содатадо теде? </txt>
<trEng></trEng></sent></p>
<p><sent><txt>― Кодамо се тиринь-ванынь ава, конадонть вейкине тейтерезэ сёпи истямо тев.</txt>
<trEng></trEng></sent></p>
<p><sent><txt>― Валдаевгак вечкилизе сонзэ?</txt>
<trEng></trEng></sent></p>
<p><sent><txt>― Живоень кис а отвечан ды кортамскак теде стака монень...</txt>
<trEng></trEng></sent></p>
<p><sent><txt>Зярдо комиссиянь председателентень эрявомо кармась кевкстнемс Вениаминэнь, алясь арасель аволь ансяк учекасонть ― ошсонтькак.</txt>
<trEng></trEng></sent></p>
<p><sent><txt>― Оргодсь, ― мерсь комиссиянть прявтонстэнь допроссо Миней Варнавин ды сеске жо яволявтсь, што сонгак участвовась Вера Бугровань маштыцятнень группасонть, конанть превс путыцякс ульнесь Красавцев.</txt>
<trEng></trEng></sent></p>
<p><sent><txt>― Дурак, ― мерсь очной ставкасо тензэ тона.</txt>
<trEng></trEng></sent>
<sent><txt>― Куломанть кургс эцят а шкастот...</txt>
<trEng></trEng></sent></p></chap>
<chap><chapNo>5</chapNo>
<p><sent><txt>Цветямо панжсть ожоцёкайть.</txt>
<trEng></trEng></sent>
<sent><txt>Прок васоньгоморсо ёртнинзе сынст тундось: ванодоя, келя, зняро сырнень ярмакон.</txt>
<trEng></trEng></sent></p>
<p><sent><txt>Эрьва лужомсо пойманть келес парыть ведьбукат.</txt>
<trEng></trEng></sent>
<sent><txt>Веенст, мерят, кевкстнить:</txt>
<trEng></trEng></sent></p>
<p><sent><txt>― Ну?</txt>
<trEng></trEng></sent></p>
<p><sent><txt>Омбонст отвечить:</txt>
<trEng></trEng></sent></p>
<p><sent><txt>― Ну!</txt>
<trEng></trEng></sent></p>
<p><sent><txt>Вайгелест кайсети Нал велевгак.</txt>
<trEng></trEng></sent>
<sent><txt>Валдай Рамконень маряви травамокс.</txt>
<trEng></trEng></sent>
<sent><txt>Меши сонензэ матедевеме.</txt>
<trEng></trEng></sent>
<sent><txt>Мельс ледтни тензэ промксонть, конась ульнесь чияк Саронь велень латалксонть вакссо чаво таркасонть.</txt>
<trEng></trEng></sent>
<sent><txt>Нал веленек тосо кортнесть модань явшемадо ды вельть кувать спорясть Попонь порядкасонть эрицятнень Налелдэст ― кинень зняро ней максомс мода.</txt>
<trEng></trEng></sent>
<sent><txt>Ревелов дьяконось пижнесь умок сэредиця отец Иваннэнь икелень ведьгемень десятинатнень апак токше кадоманть кисэ.</txt>
<trEng></trEng></sent>
<sent><txt>Нама, сон истя бажась ванстомо секе жо таркасонть эсензэ кемготовошка десятинатнень.</txt>
<trEng></trEng></sent>
<sent><txt>Васов марявиця ды пек эчке вайгельсэнзэ пурьгинень ладсо зэрнезь, буто матрась каршонзо молицянь ды пелькстыцянь эрьва валонть.</txt>
<trEng></trEng></sent>
<sent><txt>Мартонзо согласямодонть арсемсяк а бажицятне, мерят, овсе стяко тресясть кувака сакалост: вейненьгак валонзо тунь эзинзе маря Капитон Архипович.</txt>
<trEng></trEng></sent>
<sent><txt>Эсь прянзояк натой стувтызе сон алкукс теке церьковасо моравтомсто пижнемстэнзэ.</txt>
<trEng></trEng></sent></p>
<page>((KutoA1976-0363))</page>
<p><sent><txt>Рамко совась велень латалксонтень, мольсь лишмень очконть малас, муизе ды саизе кавто аршинэнь кувалмсо човорямо палканть, конанть эйс педясть лавт.</txt>
<trEng></trEng></sent>
<sent><txt>Алюхась апак редя мольсь Ревеловонь удалов ды хропадизе кедьёнкссонть кутьмерензэ трокс, прок саблясо, ноцковтозь ладсо.</txt>
<trEng></trEng></sent></p>
<p><sent><txt>― Ка-ра-ууу-ул! ― ранкстась тандадомадонть пайстомо дьяконось.</txt>
<trEng></trEng></sent></p>
<p><sent><txt>Прок менсь ломантнень ютксто талакадоманзо ды кежиявтоманзо марто, чиемстэнзэ кувака полонзо кепедезь.</txt>
<trEng></trEng></sent>
<sent><txt>Мельганзо пижнесть:</txt>
<trEng></trEng></sent></p>
<p><sent><txt>― У-лю-лю!</txt>
<trEng></trEng></sent></p>
<p><sent><txt>― Кундык!</txt>
<trEng></trEng></sent></p>
<p><sent><txt>― Сасык!</txt>
<trEng></trEng></sent></p>
<p><sent><txt>Промкснэк ракасть пекест кундазь.</txt>
<trEng></trEng></sent>
<sent><txt>Мейле нардызь ракамодонть лисиця сельведест ожа песэ ды тейсть, «приговор» : максомс культонь служицятнененьгак мода весемень марто вейкетьстэ едакост коряс.</txt>
<trEng></trEng></sent></p>
<p><sent><txt>Рамконь вить кедезэ нейгак сэреди лепштнематнеде.</txt>
<trEng></trEng></sent>
<sent><txt>Весе шнасть алянть аволь ансяк ёрокчинзэ ― смеямонть кисэяк.</txt>
<trEng></trEng></sent>
<sent><txt>Мельспарос пачтекшнизь.</txt>
<trEng></trEng></sent>
<sent><txt>Ансяк промксонть прядовомадо мейле сон эстензэ аштемс тарка эзь муе.</txt>
<trEng></trEng></sent>
<sent><txt>Рамко мадемадонзо мейлеяк сюдось эсь прянзо: « Пек иля кецне: сполатесь теть а покш.</txt>
<trEng></trEng></sent>
<sent><txt>Нал велесэнть кудотнеде байтяк ды малав эрьванть азорозо промкссонть ульнесь.</txt>
<trEng></trEng></sent>
<sent><txt>Ломанть промкшность ламодояк ламо ды мекс юткстост истямо казямо седейкс прянзо невтицякс тон ансяк лисить».</txt>
<trEng></trEng></sent>
<sent><txt>Ревелов дьякононть истя обидямо, содазь, эзизе кармавтне кияк.</txt>
<trEng></trEng></sent>
<sent><txt>Цёрась эсь койсэнзэ таго народонть кис аштесь.</txt>
<trEng></trEng></sent>
<sent><txt>Ансяк тень кондямо тамашатнень велесь а стувтни.</txt>
<trEng></trEng></sent>
<sent><txt>Кемень иень ютазьгак ломанть кармить лецтнемензэ се чинть истяня: « Тевесь ульнесь, каня, сестэ, зярдо Валдай Рамко цяпадизе лишменень човорямо палкасо кутьмерень трокс Нал велень дьякононть».</txt>
<trEng></trEng></sent>
<sent><txt>Ковгак теде а молят, нама.</txt>
<trEng></trEng></sent>
<sent><txt>Дьяконось кежгак панды теть апак учо.</txt>
<trEng></trEng></sent>
<sent><txt>Бути сонсь истямо тевс а кунды, кармавтсы цёранзо, коНалонть, аволь ансяк Нал велесэ, весе, сыренек-однэк а стяко нать мерить Георгий Бедоносец.</txt>
<trEng></trEng></sent></p>
<p><sent><txt>Велявтнесь-велявтнесь калгов ды казямо кенденть лангсо Рамко, полавтнесь-полавтнесь матрамодо боканзо, сась превезэнзэ, што се, мезе сонензэ савсь теемс промкссонть, курок маштовомо тензэ карми: цёрантень эряви молеме ячейкав ды сермацтомс прянзо коммунистэкс.</txt>
<trEng></trEng></sent>
<page>((KutoA1976-0364))</page>
<sent><txt>Нама, семс Таланова марясь теде.</txt>
<trEng></trEng></sent>
<sent><txt>Паряк, шнасы натой...</txt>
<trEng></trEng></sent></p>

<p><sent><txt>Рамко манявсь: Елена Павловна ячейканть промкссо мурнизе мик улконь озоровамонзо кисэ.</txt>
<trEng></trEng></sent>
<sent><txt>Мерсь:</txt>
<trEng></trEng></sent></p>
<p><sent><txt>― Арсить ансяк эсь прядот.</txt>
<trEng></trEng></sent></p>
<p><sent><txt>Ялатеке Рамконьгак се промкссонть партияс примизь.</txt>
<trEng></trEng></sent></p>
<p><sent><txt>Ожоцёкайтне шержиясть.</txt>
<trEng></trEng></sent>
<sent><txt>Кармасть прамо сянгорань коядямо черест.</txt>
<trEng></trEng></sent></p>
<p><sent><txt>Нал велесэнть ульнесь арасычисэ эрицянь ды батраконь промкс, конась кочкась комбед, председателекс ульнесь путозь Вармалонь Ёрмо.</txt>
<trEng></trEng></sent></p>
<p><sent><txt>Вастовсть мейле Мазылькань Лебо ды Алякань Захар.</txt>
<trEng></trEng></sent>
<sent><txt>Лебо кевкстни:</txt>
<trEng></trEng></sent></p>
<p><sent><txt>― Захар леляй, комбедэсь мезе?</txt>
<trEng></trEng></sent></p>
<p><sent><txt>― Ком ― рузонь валось.</txt>
<trEng></trEng></sent>
<sent><txt>Эрзякс меремс ― поколь.</txt>
<trEng></trEng></sent>
<sent><txt>Бедэсь чарькодеви.</txt>
<trEng></trEng></sent>
<sent><txt>Комбедэсь, улема, бедань поколь, ансяк аволь сыненст ― миненек.</txt>
<trEng></trEng></sent></p>
<p><sent><txt>― Эх, каль базар...</txt>
<trEng></trEng></sent>
<sent><txt>Берянесь алкукскак, нать, ськамонзо а якси.</txt>
<trEng></trEng></sent></p>
<p><sent><txt>Лебо тусь пирест песэ шерстянказост, конанть кенкшензэ кавто пельга, пона мешок ланга ойсезь аштесть вейксэшка тейтерь-ават.</txt>
<trEng></trEng></sent>
<sent><txt>Ютксост ульнесь чувтонь пильге Раган Авдя.</txt>
<trEng></trEng></sent></p>
<p><sent><txt>« Тень мезекс тей налтнэ кандызь? ― арсезевсь кедензэ лепштямсто мизолдозь Лебо.</txt>
<trEng></trEng></sent>
<sent><txt>― Мезеньгак, чей, вешеме каль базарось моненьгак пачкодсь.</txt>
<trEng></trEng></sent>
<sent><txt>Аштек а кевкстьса.</txt>
<trEng></trEng></sent>
<sent><txt>Кадык сонсь витьксты».</txt>
<trEng></trEng></sent></p>
<p><sent><txt>Кшнинь брусонть лезэ пштистэ гайкстась масторов эшкевемстэнзэ, теке цирнезевсь.</txt>
<trEng></trEng></sent>
<sent><txt>Азорось, кенкшенть панжомадо мейле, явинзе кедензэ, сюконясь карксома витьс, прок алкукс энялдсь, ды мерсь ломантненень:</txt>
<trEng></trEng></sent></p>
<p><sent><txt>― Добро пожалувоть, Авдей Гоброныч, милости прошу...</txt>
<trEng></trEng></sent></p>
<p><sent><txt>― Згилят?― кевкстизе мусколязь Авдей.</txt>
<trEng></trEng></sent>
<sent><txt>― Нусмакавтомсат нейке или аламос учомс? Аволь энялдыцякс, кармавтыцякс теть сынь...</txt>
<trEng></trEng></sent></p>
<p><sent><txt>― Ах, каль ба...</txt>
<trEng></trEng></sent>
<sent><txt>комиссарокс, нать, аравтыдизь?</txt>
<trEng></trEng></sent></p>
<p><sent><txt>― Мельгат вантницяюс...</txt>
<trEng></trEng></sent>
<sent><txt>эээ...</txt>
<trEng></trEng></sent>
<sent><txt>тенякс...</txt>
<trEng></trEng></sent>
<sent><txt>кода тензэ мерить...</txt>
<trEng></trEng></sent>
<sent><txt>ну, контролёркс комбедэнть пельде.</txt>
<trEng></trEng></sent></p>

<page>((KutoA1976-0365))</page>
<p><sent><txt>Буто сэпе нильсь Лебо, калавтызе кургонзо, теке сельведтеме аварьгадсь.</txt>
<trEng></trEng></sent></p>
<p><sent><txt>Авдей грохадсь чувтонь пильгесэнзэ поровтонть трокс эскельдямсто.</txt>
<trEng></trEng></sent>
<sent><txt>Лебонень марявсь, истя кеждензэ сорныця седеензэ лангс чалгась те «каль базарось», ашо сёвоньс педязо.</txt>
<trEng></trEng></sent></p>
<p><sent><txt>Чинь чоп эцнесь Авдей судонзо козонь а эряви ― тозоньгак.</txt>
<trEng></trEng></sent>
<sent><txt>Лебонь аштемс тарканзояк маштызе.</txt>
<trEng></trEng></sent></p>
<p><sent><txt>« Эряви тень, ― арсесь Лебо, ― каванямс.</txt>
<trEng></trEng></sent>
<sent><txt>Лиякс тюк савты монень.</txt>
<trEng></trEng></sent>
<sent><txt>Улема сон истя стараияк ансяк прянзо рамавтомо».</txt>
<trEng></trEng></sent></p>
<p><sent><txt>Зярдо шерстянкась чамсь, Лебо кармась кайсемс контролёронстэнь валнэть, прок ульмат, ансяк чопоти, кудов инжекс тердемадонзо ды алкуксонь «миколайскойде»  каваянмодонзо.</txt>
<trEng></trEng></sent>
<sent><txt>Авдеень уш турванзояк цямкадевкшнесть ламоксть.</txt>
<trEng></trEng></sent>
<sent><txt>« Урьвакстозь»  ды пек пульказь, нама, позынедеяк симни сон ансяк яла кавто пельга или каршо шабрань кедьстэ займазь.</txt>
<trEng></trEng></sent></p>
<p><sent><txt>« Ды закускась монь, аля, паро: пиче пангинеть, якстере икра ды чапавтозь умарть...</txt>
<trEng></trEng></sent></p>
<p><sent><txt>― А сялдовить каванявксот, ― сельгензэ нильнемадо мейле мерсь Авдей, ― ды вейке тень а сакшны превс: минек велень эрзят яксить инжекс тердеме кудос.</txt>
<trEng></trEng></sent>
<sent><txt>Мекс, примерке, исяк эзить пачколе тон монень истят алкукс вечкевиця валтнэнь ёвтамо?</txt>
<trEng></trEng></sent></p>
<p><sent><txt>― Ней лият койтне, цёра.</txt>
<trEng></trEng></sent>
<sent><txt>Полавтовсть.</txt>
<trEng></trEng></sent>
<sent><txt>Одт.</txt>
<trEng></trEng></sent></p>
<p><sent><txt>― Аволимизь аравтояк тесэ мельгат вантницякс, арасьчисэтнень манчеме ды грабамо теть мешицякс, тон, Лебо, тердевлимик ли монь, од койсэ хоть, эстеть инжекс?</txt>
<trEng></trEng></sent></p>
<p><sent><txt>Лебо кармась прянзо велявтнеме ды раужо усанзо тараканкс чаравтнеме, теке вешнесь, козонь ули седе паро тензэ кекшемс Авдеень згилиця сельмедензэ.</txt>
<trEng></trEng></sent></p>
<p><sent><txt>― Мезе монень алкукс не полагаица, сень эйсэ киненьгак, содазь, а маняван.</txt>
<trEng></trEng></sent></p>
<p><sent><txt>― Авдей Гоброяыч, мон истя карахтерэть онкстнинь.</txt>
<trEng></trEng></sent>
<sent><txt>Аштек, мерян, бути мурнесамам ― властесь кеме кедьс понгсь.</txt>
<trEng></trEng></sent></p>
<p><sent><txt>― Иля мелявто: тень минь тонеть невтсынек а весть.</txt>
<trEng></trEng></sent>
<sent><txt>Конянокак, мерят, кечкеремстэ, васодевить ламоксть.</txt>
<trEng></trEng></sent></p>
<p><sent><txt>― Истя тенек пазось илязо мере.</txt>
<trEng></trEng></sent></p>
<p><sent><txt>― Мерсь уш.</txt>
<trEng></trEng></sent> </p>
<p><sent><txt>― Те шайтян мути минек.</txt>
<trEng></trEng></sent>
<sent><txt>Антихрист.</txt>
<trEng></trEng></sent></p>
<page>((KutoA1976-0366))</page>
<p><sent><txt>― Кинь мути, кинь валдо превс путы.</txt>
<trEng></trEng></sent></p>
<p><sent><txt>Мельсапаро саизе шерстянкань азоронть.</txt>
<trEng></trEng></sent>
<sent><txt>Кодаяк эзь учне те «левш понксонть»  пельде сон истят казямо валт.</txt>
<trEng></trEng></sent>
<sent><txt>Авдеень аволь валанястояк лаксезь ды апак инзэде култышканзо стукамось кайсететсь носкиця Лебонь витьстэ седейс, мерят, оймень вальма кенкшес.</txt>
<trEng></trEng></sent>
<sent><txt>Ансяк сонсь соды, коданя те эзь вечкеве тензэ.</txt>
<trEng></trEng></sent></p>
<p><sent><txt>Чокшне кудов молемстэнзэ Лебо марясь васолдо ламо узерьсэ стукамот.</txt>
<trEng></trEng></sent>
<sent><txt>Арсезевсь: « Теить пандалов ускозь минек вирьстэнть од промкс кудо ды кармить мейле тосо арсеме, кона ёндо тенст кундамс прянзо а максыця ташто коенть изнямо».</txt>
<trEng></trEng></sent></p></chap>
<chap><chapNo>6</chapNo>
<p><sent><txt>Тунда, моданть явшемадо мейле, Латкай Марка аволь вейке покш помочь тейнесь.</txt>
<trEng></trEng></sent>
<sent><txt>Усковтызе Меня лей вакссто хуторстонть кудонзо ды путовтызе Поиндерь пандонть алга чудиця Крамшлеенть тона пелев.</txt>
<trEng></trEng></sent>
<sent><txt>Од велесэ, Салма ульцянть ало песэ, весемеде крайсэ кудосонть эрямось пек сонзэ мельс тусь: уск или кандт, косто теть мезе понги; ― неицят а ули.</txt>
<trEng></trEng></sent>
<sent><txt>Каршосткак эрицят ульнесть ансяк сэденть овсе тона пеле.</txt>
<trEng></trEng></sent></p>
<p><sent><txt>Секс Нал велень вейкест пес «паро ломантне», лиякс меремга сюпавтне, ютко шкасто ды праздникстэ пурнавкшныльть ансяк Латкайнень.</txt>
<trEng></trEng></sent>
<sent><txt>Мезде понгсь тесэ кортнек марятадызь ансяк мартот ве валс чавицят, вейке мельс прыцят, вейсэнь эрьва кодамо раужо тевс кундыцят.</txt>
<trEng></trEng></sent></p>
<p><sent><txt>Петров чистэяк тезэнь жо промсть.</txt>
<trEng></trEng></sent></p>
<p><sent><txt>Мартост вастомо сась Люстрицкий.</txt>
<trEng></trEng></sent></p>
<p><sent><txt>― Тон, Ляксян Иваньгч, мон маринь, ошов якить? ― кевкстизе Алякань Захар.</txt>
<trEng></trEng></sent></p>
<p><sent><txt>― Алатырьсэ ульнинь аволь умок.</txt>
<trEng></trEng></sent></p>
<p><sent><txt>― Мезе тосо одось?</txt>
<trEng></trEng></sent></p>
<p><sent><txt>― Цёковт лоткасть морамодо ды кукоткак пешкедиця розень зёрнас повавсть...</txt>
<trEng></trEng></sent></p>
<p><sent><txt>― Лия, седе мельспарос пачтиця, тенек а ёвтат мезеяк?</txt>
<trEng></trEng></sent></p>
<p><sent><txt>― А те тонеть аламо, што сюрось кармась кенереме? Вал мельга, нать, ломанть эзть кортнекшне мартот...</txt>
<trEng></trEng></sent>
<sent><txt>Минек ошось, эрзякс меремс, Ураторось, теевсь аволь ансяк уездноекс, но теке марто жо тубернскоекскак.</txt>
<trEng></trEng></sent></p>
<page>((KutoA1976-0367))</page>
<p><sent><txt>― Я, кода те истя?― кевкстизе Алякань Захар.</txt>
<trEng></trEng></sent></p>
<p><sent><txt>― Губернясонть важодиця прявтнэ кадызь вечкевиця Симбирскоенть.</txt>
<trEng></trEng></sent>
<sent><txt>Се покш ошонть курок сайсызь ашотне.</txt>
<trEng></trEng></sent></p>
<p><sent><txt>― Ну, сестэ, паряк, тейгак пачкодить?</txt>
<trEng></trEng></sent></p>
<p><sent><txt>― Секень вант.</txt>
<trEng></trEng></sent></p>
<p><sent><txt>― Пасиба пазонтень, ― вельть аккуратнасто, прок озномо тонавтнемстэ, чекамстонзо-покамстонзо мерсь Мазылькань Лебо.</txt>
<trEng></trEng></sent></p>
<p><sent><txt>― Карматано сонензэяк пособамо.</txt>
<trEng></trEng></sent></p>
<p><sent><txt>Сеске ве шкасто колмо ломанть кевкстизь:</txt>
<trEng></trEng></sent></p>
<p><sent><txt>― Мейсэ?</txt>
<trEng></trEng></sent></p>
<p><sent><txt>― Зярдо?</txt>
<trEng></trEng></sent></p>
<p><sent><txt>― Кода?</txt>
<trEng></trEng></sent></p>
<p><sent><txt>― Советчиктне-комбедчиктне кармить курок ашотнень лангс воевамо, велень ломантненьгак тердеме.</txt>
<trEng></trEng></sent>
<sent><txt>Тейсть уш истямо решения.</txt>
<trEng></trEng></sent></p>
<p><sent><txt>Чатьмонеманзо прядозь Барякань Елеська кавто кедь лапасонзо плестядинзе пря боканзо ды пшкадсь:</txt>
<trEng></trEng></sent></p>
<p><sent><txt>― Кодамо плант лисни.</txt>
<trEng></trEng></sent>
<sent><txt>Таго война?</txt>
<trEng></trEng></sent></p>
<p><sent><txt>― Моли уш сон умок, ― отвечась лысинанзо пиже пацинесэ нардтнемстэ Люстрицкий.</txt>
<trEng></trEng></sent></p>
<p><sent><txt>― Мезть эно тенек тейнемс? ― кевкстизе коморозонзо коскстамодонзо мейле Пелевенькань Мокей.</txt>
<trEng></trEng></sent>
<sent><txt>― Миненекак эряви седе курокке сыргоземс.</txt>
<trEng></trEng></sent>
<sent><txt>Инескеть, Ляксян Иваныч, путомизь эно валдо ды паро превс...</txt>
<trEng></trEng></sent></p>
<p><sent><txt>― Кармавтодо Якстере Армияв а молеме.</txt>
<trEng></trEng></sent>
<sent><txt>Конанк, лавкасо, конанк ведьгевсэ, конанк лия заведениясо, лугасо, паксясо, апак нузялдо, сиземань апак сода, седе пштинестэ, лиясто, нама, згилязьгак, яла кортадо теде промозь ломаннень.</txt>
<trEng></trEng></sent>
<sent><txt>Эряви вейсэ тенек стараямс...</txt>
<trEng></trEng></sent></p>
<p><sent><txt>Кудазоравась, нейгак мазый валдо чама Ненько, каванинзе.</txt>
<trEng></trEng></sent>
<sent><txt>Лакштордсь немой мирдензэ кисэяк обедэнть прядомс.</txt>
<trEng></trEng></sent></p>
<p><sent><txt>Пире пева, канцть пулова, мелень-манынь олго куця экшка, прок чеерень варява, ношкстась промксост мейле сеск Нужань Платонень Елисей Барякин ды тердизе сельсоветэнь председателенть мартонзо салава кортамо.</txt>
<trEng></trEng></sent>
<sent><txt>Ломаннень а неявомадо ды васняяк, паряк, а марявомадо совасть удало пиресэнек таштола банянтень.</txt>
<trEng></trEng></sent></p>
<p><sent><txt>― Дива, Тюмохеич.</txt>
<trEng></trEng></sent></p>
<page>((KutoA1976-0368))</page>
<p><sent><txt>― Кодамо?</txt>
<trEng></trEng></sent></p>
<p><sent><txt>― Ломанть вастневить эрьва кодат, а банятнень весе чинест вейке...</txt>
<trEng></trEng></sent>
<sent><txt>Те так плант...</txt>
<trEng></trEng></sent></p>
<p><sent><txt>― Ансяк тень ёвтамо сытькак монень?</txt>
<trEng></trEng></sent></p>
<p><sent><txt>― Лият улить плантон ды уш аштек цютькес.</txt>
<trEng></trEng></sent>
<sent><txt>Оймем а панжови...</txt>
<trEng></trEng></sent></p>
<p><sent><txt>― Ключонзо, нать, кудос кадык.</txt>
<trEng></trEng></sent></p>
<p><sent><txt>― Мартон...</txt>
<trEng></trEng></sent>
<sent><txt>Вальминенть пачк варштась лангозонок ава.</txt>
<trEng></trEng></sent>
<sent><txt>Пацясь прясонзо неявсь ожо.</txt>
<trEng></trEng></sent></p>
<p><sent><txt>― Те цветка.</txt>
<trEng></trEng></sent>
<sent><txt>Татаравань пилек тензэ мерить...</txt>
<trEng></trEng></sent>
<sent><txt>Ломантне вейкест пес арсить парсте эрямо ды сюпавтнень дурак превс а сакшны те.</txt>
<trEng></trEng></sent></p>
<p><sent><txt>― Лият плантост.</txt>
<trEng></trEng></sent></p>
<p><sent><txt>― Кодат?</txt>
<trEng></trEng></sent></p>
<p><sent><txt>Елеська ёвтнинзе Платонень весе, мезть кортась «паро ломанень»  промкссонть Александр Иванович Люстрицкий, ды поладсь:</txt>
<trEng></trEng></sent></p>
<p><sent><txt>― Марсинь, улить свет лангсонть подкулачникть, мон улезан эно ськамон, овсе вейке подбеднячник.</txt>
<trEng></trEng></sent></p>
<p><sent><txt>Васня вельть виев давол ульнесь.</txt>
<trEng></trEng></sent>
<sent><txt>Мейле Нал веленть ланга зэрнезь, буто раказь, ютась потмора пурьгине пель, новольсь эйстэнзэ, кода мерить, вачкотькс марто пиземе ды менелесь манейгадсь, прок шлявсь.</txt>
<trEng></trEng></sent>
<sent><txt>Чись менсь туиця пеленть экшстэ ды кеверсь, теке пек чопода пизэстэ, сиянь ал.</txt>
<trEng></trEng></sent>
<sent><txt>Вармась пувамодо, велямодо лоткась.</txt>
<trEng></trEng></sent>
<sent><txt>Чувтнэ прок оймсесть мартонзо бороцямодонть мейле.</txt>
<trEng></trEng></sent>
<sent><txt>Прясост эрьва лопанть пестэ прасть петнявкст мизолдомсто польдердиця сельведекс.</txt>
<trEng></trEng></sent></p>
<p><sent><txt>Ульцяять куншкава, мерят, певтеме вейке рядсо касыця кальтне, килейтне, пойтне ды селейтне неявсть пиже тикшеде пряс пешксе мельцек стамбаро молиця пек сэрей улавокс.</txt>
<trEng></trEng></sent></p>
<p><sent><txt>Теке валдо веть, сэтьмель ушось.</txt>
<trEng></trEng></sent>
<sent><txt>Ансяк Поиндерь пандонть алов, буто пеленть мельга капшиця чудерьксэсь чольнесь ёртозь валдо рисьмекс.</txt>
<trEng></trEng></sent>
<sent><txt>Тюжа панарсо цёрыне стараясь сонзэ прудямо.</txt>
<trEng></trEng></sent>
<sent><txt>Шлепади чирезэнзэ кшнинь койме ланго седе коськине модаведесь саласы сеске.</txt>
<trEng></trEng></sent></p>
<p><sent><txt>Чикордозь ды гайнезь апак учо ливтясь веленть велькска Зарецкоенть ёндо пушкань ядра.</txt>
<trEng></trEng></sent></p>
<p><sent><txt>Пруднэнть велькссэ котьмиля цёрынесь ёртызе коймензэ ды ношкстась кудов.</txt>
<trEng></trEng></sent></p>
<page>((KutoA1976-0369))</page>
<p><sent><txt>Омбоце ядранть ливтямодо мейле сеске жо ламо вальмат панжовсть карадо каршо порядкатнесэ кудотнева, ламо ломанть кортазевсть ве шкасто:</txt>
<trEng></trEng></sent></p>
<p><sent><txt>― Те мезань истямо малей пурьгине?</txt>
<trEng></trEng></sent></p>
<p><sent><txt>― Бути цяради колмоцеде, сестэ сонзэ лемесь артиллерийской подготовка.</txt>
<trEng></trEng></sent>
<sent><txt>Теде мейле, нама, сы пехота ды сайсы Нал веленть.</txt>
<trEng></trEng></sent>
<sent><txt>Монсь пушкарь.</txt>
<trEng></trEng></sent>
<sent><txt>Истят налкшкеть некшнинь ламоксть.</txt>
<trEng></trEng></sent>
<sent><txt>Ледницятне, содазь, белогвардеецт.</txt>
<trEng></trEng></sent></p>
<p><sent><txt>― Я, пачкодинек а тевс.</txt>
<trEng></trEng></sent></p>
<p><sent><txt>― А моликсэлинек воевамо ― войнась тенек сась сонсь.</txt>
<trEng></trEng></sent></p>
<p><sent><txt>Ливтясь колмоце ядраяк.</txt>
<trEng></trEng></sent></p>
<p><sent><txt>Ламо вальмат пекстневсть мекев.</txt>
<trEng></trEng></sent></p>
<p><sent><txt>Нал велесь шалтто ды вайгельде пешкедсь пестэ пес.</txt>
<trEng></trEng></sent></p>
<p><sent><txt>Килейнерь ульцянть куншкава, вейкеть кинть кувалма, сонсензэ лишмесэ ютыль Нужань Плато.</txt>
<trEng></trEng></sent></p>
<p><sent><txt>― Косто сат истя, вечкевикс Тюмохеич? ― кевкстизе сынсест вальмало чочко лангсто Мазылькань Лебо.</txt>
<trEng></trEng></sent></p>
<p><sent><txt>― Зарецкойстэ.</txt>
<trEng></trEng></sent></p>
<p><sent><txt>― Мезе тосо моли?</txt>
<trEng></trEng></sent></p>
<p><sent><txt>― Пурныть-сэрнить масторонть лангстояк минек веленть нардамо.</txt>
<trEng></trEng></sent></p>
<p><sent><txt>― Кить?</txt>
<trEng></trEng></sent></p>
<p><sent><txt>― Красноармеецт.</txt>
<trEng></trEng></sent></p>
<p><sent><txt>― Мезень кисэ?</txt>
<trEng></trEng></sent></p>
<p><sent><txt>― Саботажникекс ловить минек, алюха.</txt>
<trEng></trEng></sent>
<sent><txt>Тынь лавгамосонк веленть аравтынк якстеретнень ды ашотнень юткс.</txt>
<trEng></trEng></sent>
<sent><txt>Конатне кенерить саемензэ, сетнень ули сон.</txt>
<trEng></trEng></sent></p>
<p><sent><txt>― Мезть истяня зря кортат? Кить ― минь?</txt>
<trEng></trEng></sent></p>
<p><sent><txt>― Ды весе неть, конатнеде мерить «паро ломанть» : васенцесь Алякань Захар, омбоцесь Латкаень Марка, колмоцесь, улема, Лебояк ули ютксост вейке.</txt>
<trEng></trEng></sent>
<sent><txt>Се, нама, тон, аля.</txt>
<trEng></trEng></sent>
<sent><txt>Превс путыцянк « Ляксян Иваныч».</txt>
<trEng></trEng></sent>
<sent><txt>Я, марить кить?</txt>
<trEng></trEng></sent></p>
<p><sent><txt>― Овсе стяко тон истя згилят: мон мездеяк аздылиньгак...</txt>
<trEng></trEng></sent></p>
<p><sent><txt>― Тонеть кона кеми ― салмукс пряскак ёми.</txt>
<trEng></trEng></sent>
<sent><txt>Лавкань азорат ведь...</txt>
<trEng></trEng></sent></p>
<p><sent><txt>― Истямо шкастояк яла шутят...</txt>
<trEng></trEng></sent></p>
<p><sent><txt>― Понкссо якицянень авардемс виськс.</txt>
<trEng></trEng></sent></p>
<p><sent><txt>― Педязо киськс...</txt>
<trEng></trEng></sent>
<sent><txt>Ломанесь тон алкукс превей.</txt>
<trEng></trEng></sent>
<sent><txt>Мезе теемс тенек седе курок витькстак.</txt>
<trEng></trEng></sent></p>
<page>((KutoA1976-0370))</page>
<p><sent><txt>― Мезекс улемс, кинень ды ков молемc вейсэ реша-сынек течи собраниясо...</txt>
<trEng></trEng></sent>
<sent><txt>Но-о!</txt>
<trEng></trEng></sent></p>
<p><sent><txt>« Бизнат, Лебо, коморс понгиця карвокс, ― арсезевсь Плато.</txt>
<trEng></trEng></sent>
<sent><txt>― Моледея, сюпавт, веленть ланга леднемадонть мейле промксонтень ды невтинка прянк.</txt>
<trEng></trEng></sent>
<sent><txt>Пуворявтсынк...</txt>
<trEng></trEng></sent>
<sent><txt>Вадрясто лиссь тевесь.</txt>
<trEng></trEng></sent>
<sent><txt>А стяко, нать, якинь Зарецкоев ды вельть курок ладясть валонок волостень военной комиссаронть марто.</txt>
<trEng></trEng></sent>
<sent><txt>Гольман ялгась прясто пильгс минек ломанесь: кода мерсь, истя и тейсь.</txt>
<trEng></trEng></sent>
<sent><txt>Тандавтынзе войнав а молеме бажицятнень двеНалцати-дюймовкасонть.</txt>
<trEng></trEng></sent>
<sent><txt>Ули кезэрень ды нейгак виде валмеревкс ― « Кона вачи вардонь валс ― керьксави ялгань налс».</txt>
<trEng></trEng></sent>
<sent><txt>Течи минь Гольман ялганть марто виде-паро ён мутано Нал велень эрзятненень.</txt>
<trEng></trEng></sent>
<sent><txt>Иляст кадовкшно мейле зярдояк».</txt>
<trEng></trEng></sent></p>
<p><sent><txt>Промксов молемадо кияк эзь ёвтне: сынсь колмо велень ломантне весе промсть Охань лугантень.</txt>
<trEng></trEng></sent>
<sent><txt>Учость кавтошка час.</txt>
<trEng></trEng></sent>
<sent><txt>Ломантнень ютксо тесэ-тосо кепсететсь шалт.</txt>
<trEng></trEng></sent></p>
<p><sent><txt>Атятне кедест алга вантнесть чинть ёнов, кона уш чиремкшнесь валгома ёнов ды кевкстнесть вейке-вейкень:</txt>
<trEng></trEng></sent></p>
<p><sent><txt>― Мекс кувать а сыть минек прявтнэ?</txt>
<trEng></trEng></sent></p>
<p><sent><txt>― Уш иля кортаяк.</txt>
<trEng></trEng></sent></p>
<p><sent><txt>― Сельменекак сизесть вантнезь.</txt>
<trEng></trEng></sent></p>
<p><sent><txt>― А капшить пек.</txt>
<trEng></trEng></sent></p>
<p><sent><txt>― Паряк, а ютко тенст.</txt>
<trEng></trEng></sent></p>
<p><sent><txt>― Учосынек, ― аволдась Вармалонь Мерько.</txt>
<trEng></trEng></sent>
<sent><txt>Мелявкст эрсить седе покшт.</txt>
<trEng></trEng></sent>
<sent><txt>Монь онстон веньберть псакат керш кедем эйсэ порсть лапасонть лавтовс...</txt>
<trEng></trEng></sent></p>
<p><sent><txt>― Эно секс ожась тонь овсе чаво, ― згилязь мерсь тензэ Зорянь Аким.</txt>
<trEng></trEng></sent>
<sent><txt>― А стяко, нать, пензэ пштидик, неяви, карксот алов.</txt>
<trEng></trEng></sent>
<sent><txt>Эх, алюха.</txt>
<trEng></trEng></sent>
<sent><txt>Тон уш вельть колсто лавгат: кедеть кадовсь войнас.</txt>
<trEng></trEng></sent></p>
<p><sent><txt>― А кемат?</txt>
<trEng></trEng></sent></p>
<p><sent><txt>― А кода кемемс.</txt>
<trEng></trEng></sent></p>
<p><sent><txt>― Пазонтеньгак аволинь арсе мон истят а вечкевиця ды муциця онт...</txt>
<trEng></trEng></sent></p>
<p><sent><txt>― Моньгак пильгенть онстом усксить-раздить кискат, ― витькстась Раган Авдя.</txt>
<trEng></trEng></sent>
<sent><txt>― Весть, мерят, алкукс чить, неия ― ведьгевень кев алов лепштямс понгсь...</txt>
<trEng></trEng></sent>
<sent><txt>Моньгак штана пильгесь, мендязь, Аким Адамыч...</txt>
<trEng></trEng></sent></p>
<p><sent><txt>― Оно сыть.</txt>
<trEng></trEng></sent></p>
<page>((KutoA1976-0371))</page>
<p><sent><txt>― Плато марто шашты тенек военной.</txt>
<trEng></trEng></sent></p>
<p><sent><txt>― Раужо тужуркасо.</txt>
<trEng></trEng></sent></p>
<p><sent><txt>― Брлоканзояк, неявить, кшнань.</txt>
<trEng></trEng></sent></p>
<p><sent><txt>― Молемстэ пувси сельмукшонзо лангс.</txt>
<trEng></trEng></sent></p>
<p><sent><txt>― Нардтни сынст ашо пацинесэ.</txt>
<trEng></trEng></sent></p>
<p><sent><txt>― Те, улема, кодамояк прявт.</txt>
<trEng></trEng></sent></p>
<p><sent><txt>― А сон ли кармавтнесь Нал веленть лангс леднеме?</txt>
<trEng></trEng></sent></p>
<p><sent><txt>― Кеж иля кирде: чумотне минсь.</txt>
<trEng></trEng></sent></p>
<p><sent><txt>― Мартост Мазурингак токай сонсензэ чувтонь
бибесэнзэ.</txt>
<trEng></trEng></sent><!-- DEFINITION Бибе ― пильге(эйкакшонь
кельсэ). --></p>
<p><sent><txt>Военноесь малазост пачкодемстэ макссь тенст честь ды мерсь:</txt>
<trEng></trEng></sent></p>
<p><sent><txt>― Шумбратадо, ялгат!</txt>
<trEng></trEng></sent></p>
<p><sent><txt>― Вай, сон эрзя, ― дивась Виряз Эмель.</txt>
<trEng></trEng></sent></p>
<p><sent><txt>― Учозь меленек мольсь, ― кармась пеняцямо Нужань Платонвнь Отелянь Любой.</txt>
<trEng></trEng></sent>
<sent><txt>― А сатадо кувать...</txt>
<trEng></trEng></sent></p>
<p><sent><txt>― А содан мекс те шкас эзиде ливте маласо кудотнестэ хоть вейке столь ды мартонзо скамика, ― отвечась Плато.</txt>
<trEng></trEng></sent></p>
<p><sent><txt>― Эзинек фатяяк, ― мерсь Вардаень Федот.</txt>
<trEng></trEng></sent>
<sent><txt>― Аламодо чумотано миньгак.</txt>
<trEng></trEng></sent></p>
<p><sent><txt>― Савтови жо кочкамс президиум ды, кода полагаица, сёрмадомс приговор.</txt>
<trEng></trEng></sent></p>
<p><sent><txt>Од цёрат кандсть Валдаень ды Охань кудосто кавто стольть.</txt>
<trEng></trEng></sent>
<sent><txt>Мартост колмо скамикат.</txt>
<trEng></trEng></sent></p>
<p><sent><txt>― Лоткадо шумамодо ды вайгельсэ кортамодо! ― кармавтсь Плато.</txt>
<trEng></trEng></sent>
<sent><txt>― Промсть весе.</txt>
<trEng></trEng></sent>
<sent><txt>Секс промксонть ловса панжозекс.</txt>
<trEng></trEng></sent>
<sent><txt>Эряви кочкамс тенек президиумс вете ломанть.</txt>
<trEng></trEng></sent>
<sent><txt>Паряк, сатыть?</txt>
<trEng></trEng></sent></p>
<p><sent><txt>― Илядо печтне шканть, ― икельде пшкадсь Валдай Пронянь Алдай.</txt>
<trEng></trEng></sent>
<sent><txt>― Витькстадо седе курокке тенек ― мейсэ тевесь.</txt>
<trEng></trEng></sent></p>
<p><sent><txt>― Цёрась алкукс корты.</txt>
<trEng></trEng></sent></p>
<p><sent><txt>― Седеенек палыть.</txt>
<trEng></trEng></sent></p>
<p><sent><txt>― Учиде вельть кувать ― президиумонть кочкамс уш цидярдтадо.</txt>
<trEng></trEng></sent>
<sent><txt>Коесь истямо, брат.</txt>
<trEng></trEng></sent>
<sent><txt>Ёвтнеде, кинь бажатадо кочкамс президиумс?</txt>
<trEng></trEng></sent></p>
<p><sent><txt>― Тонсеть.</txt>
<trEng></trEng></sent></p>
<p><sent><txt>― Военноенть.</txt>
<trEng></trEng></sent></p>
<p><sent><txt>― Кода фамелиязо?</txt>
<trEng></trEng></sent></p>
<page>((KutoA1976-0372))</page>
<p><sent><txt>― Гольман.</txt>
<trEng></trEng></sent></p>
<p><sent><txt>― Вардаень Гинянь.</txt>
<trEng></trEng></sent></p>
<p><sent><txt>― А маштован, ― отвечась апак стя цёрась.</txt>
<trEng></trEng></sent>
<sent><txt>― Арседе тынсь, кодамо произведиумонь шленан мон, бути превень эзть сато туемс уш тельня Якстере Армияв эсь мельсэнь.</txt>
<trEng></trEng></sent></p>
<p><sent><txt>― Эрь, наратадызь минек марто вейсэ...</txt>
<trEng></trEng></sent></p>
<p><sent><txt>― Мазурин Аверьянонь.</txt>
<trEng></trEng></sent></p>
<p><sent><txt>― Вирязонь Эмелень.</txt>
<trEng></trEng></sent></p>
<p><sent><txt>― Я, вете...</txt>
<trEng></trEng></sent></p>
<p><sent><txt>Зярдо кочкавсь президиумось, председательствовицясь Плато макссь вал Зарецкой волостень военной комиссаронтень..</txt>
<trEng></trEng></sent></p>
<p><sent><txt>― Речем ушодса, ― мерсь тона, ― прок армиясо ― фекличкасто.</txt>
<trEng></trEng></sent>
<sent><txt>Люстрицкий Александр Иванович тесэ?!</txt>
<trEng></trEng></sent></p>
<p><sent><txt>Учость, учесть каршо вайгелень максыця ― эзь учово.</txt>
<trEng></trEng></sent>
<sent><txt>Промксось кувать мольсь кашт.</txt>
<trEng></trEng></sent></p>
<p><sent><txt>― Арась, ― отвечась Валдаень Михей.</txt>
<trEng></trEng></sent></p>
<p><sent><txt>― Захар Алякин!</txt>
<trEng></trEng></sent></p>
<p><sent><txt>― Я, сонгак эзь са.</txt>
<trEng></trEng></sent></p>
<p><sent><txt>― Мокей Пелевин!</txt>
<trEng></trEng></sent></p>
<p><sent><txt>― Тонаньгак пазось эзизе кандо тей.</txt>
<trEng></trEng></sent></p>
<p><sent><txt>― Глеб Мазылев!</txt>
<trEng></trEng></sent></p>
<p><sent><txt>― Эзь пачколе тезэнь алюхась.</txt>
<trEng></trEng></sent></p>
<p><sent><txt>― Елисей Барякин!</txt>
<trEng></trEng></sent></p>
<p><sent><txt>― Ды сенень аютко.</txt>
<trEng></trEng></sent>
<sent><txt>Сон яжи тунда рамазь ведьгевсэнзэ, мерят, почт очксо тюжа таракан.</txt>
<trEng></trEng></sent>
<sent><txt>Раказевсть весе.</txt>
<trEng></trEng></sent></p>
<p><sent><txt>― Вейкест пес кекшнесть.</txt>
<trEng></trEng></sent>
<sent><txt>Кулактне ды кендялтнэ валдодо пелить, ― ловнось конёвсто Гольман а эрзякс, рузкс.</txt>
<trEng></trEng></sent>
<sent><txt>― Леднинекак чияк ансяк сынст лангс...</txt>
<trEng></trEng></sent></p>
<p><sent><txt>― Я, сон аволь эрзя, ― мерсь Аверьян.</txt>
<trEng></trEng></sent></p>
<p><sent><txt>― Реченть эрзякс тензэ полализе минек Андрей, ― отвечась пейдевеманзо кирдемстэ сельсоветэнь предсеателесь.</txt>
<trEng></trEng></sent></p>
<p><sent><txt>― Мутясть, мутясть эйсэнк ― орголесть азё вешить ков.</txt>
<trEng></trEng></sent>
<sent><txt>Омбоцеде илядо кунсолокшно сынст.</txt>
<trEng></trEng></sent></p>
<p><sent><txt>Мейле кармась кортамо рузкс, кодамо иестэ чачозтненень ванды сыргамс Якстере Армияв.</txt>
<trEng></trEng></sent></p>
<p><sent><txt>Зярдо прядовсь промксось, Валдай Фадееньгак тосто кавто цёранзо састь кудов.</txt>
<trEng></trEng></sent>
<sent><txt>Михей вели-чары ― мезебути вешни ― мельганзо пиже пуль моли.</txt>
<trEng></trEng></sent>
<sent><txt>Минька, прок ваз, ашти пильгензэ сравтозь.</txt>
<trEng></trEng></sent></p>
<page>((KutoA1976-0373))</page>
<p><sent><txt>― Мезе тенк промкссонть ёвтасть? ― кевкстни Доро баба, кудонь азоравась.</txt>
<trEng></trEng></sent></p>
<p><sent><txt>― Тейть кши, ― кармавтсь тензэ Михей.</txt>
<trEng></trEng></sent></p>
<p><sent><txt>― Ванды сыргатано, ― поладсь Минька.</txt>
<trEng></trEng></sent></p></chap>
<chap><chapNo>7</chapNo>
<p><sent><txt>Ожоцёкайтне лысойгадсть.</txt>
<trEng></trEng></sent></p>
<p><sent><txt>Эрьванть прязо прок Александр Иванович Люстрицкоень.</txt>
<trEng></trEng></sent>
<sent><txt>Умок ли сон ульнесь Алатырень уездэнть перть-келес весемеде содавиксэкс, Панов бояронть, лиякс меремс, Временной правительствань уездной комиссаронть кедензэ поладыцякс, а ней злыдарди Нал веленть маласо поймань вирьганть ансяк вете цёра марто ды лемезэ дезертирэнь прявт.</txt>
<trEng></trEng></sent>
<sent><txt>Кедь лангсонзо ло-манть аволь ламо: Пелевенькань Бодор, Георгий Бедоносец, Пантелей Алякин, Мазылькань Евся ды Лагкаень Неся.</txt>
<trEng></trEng></sent>
<sent><txt>Нетькак весе згилицят.</txt>
<trEng></trEng></sent>
<sent><txt>Эрьванть лавтов лангсо, кшнань ведьмензэ песэ, леднема кедьёнкс ― винтовка, карабин или обрез ды сумкасо патронт.</txt>
<trEng></trEng></sent></p>
<p><sent><txt>― Ляксан Иваныч, ― моткодезевсь весемеде мельга молиця Георгий, ― тон яла тельня, тунда ды кизнаяк важов ды пек чевте келеть кургозот апак кекшне тонавтыть Нал велесэнть эрицятнень од войнантень а молеме ды, значица, теветь эзь лисе.</txt>
<trEng></trEng></sent>
<sent><txt>Гольмая Лобаць веленть песэ пандонть прясто зэрядсь пушкасо колмоксть-эрзятне, конатне шумбрат, аволь ансяк сыргойсть ― воевамо сыргасть.</txt>
<trEng></trEng></sent></p>
<p><sent><txt>― Минтеменек, однако.</txt>
<trEng></trEng></sent></p>
<p><sent><txt>― Минь аламонек.</txt>
<trEng></trEng></sent></p>
<p><sent><txt>― Эрьва покш велестэнть оргодитькак вете-кото цёрат, весе губернястонть пурнави цела полк.</txt>
<trEng></trEng></sent></p>
<p><sent><txt>― Азё вешнить.</txt>
<trEng></trEng></sent>
<sent><txt>Виртне ламо...</txt>
<trEng></trEng></sent></p>
<p><sent><txt>― Чияк сэвезь мастумартне, ― витькстась Евся, ― пеке потсон велявтнить, ламо сеельть прок нилинь...</txt>
<trEng></trEng></sent>
<sent><txt>Я лисинек покш полянас...</txt>
<trEng></trEng></sent></p>
<p><sent><txt>― Монь уш сельмень дикойгадсть, ― потмо валонзо ёвтызе Неся.</txt>
<trEng></trEng></sent>
<sent><txt>― Те кодамо таркась?</txt>
<trEng></trEng></sent></p>
<p><sent><txt>― Луга, конань лемесь Кичкерне, ― отвечась вирьстэнть икелевгак лисемстэнзэ Панька.</txt>
<trEng></trEng></sent>
<sent><txt>― Ванодоя: стадастонзо, бульчом, лиядыця раужо скал оно порни.</txt>
<trEng></trEng></sent>
<sent><txt>Потявтсынек.</txt>
<trEng></trEng></sent></p>
<page>((KutoA1976-0374))</page>
<p><sent><txt>― Мезес? Улевельгак эно минек марто кедьге, ― нус-манясто, мерсь Александр Иванович.</txt>
<trEng></trEng></sent></p>
<p><sent><txt>― Эрьванть прясо картуз ашти путозь,― ялганстэнь, алкукскак, паро превень ёвтыцякс мерсь те шкас чатьмониця Бодор.</txt>
<trEng></trEng></sent></p>
<p><sent><txt>― Виде, ― согласясь Александр Иванович.</txt>
<trEng></trEng></sent>
<sent><txt>― Монь вана кшнань ― а моли пачк, ансяк потявтомо конась минек ютксто машты.</txt>
<trEng></trEng></sent>
<sent><txt>Скалось апак сода ломаненть кечкердемеяк а визди ды пстидемеяк.</txt>
<trEng></trEng></sent></p>
<p><sent><txt>― Снартомс эряви, нама,― мерсь Евся.</txt>
<trEng></trEng></sent>
<sent><txt>― Паряк, сэтьме сон овсе.</txt>
<trEng></trEng></sent>
<sent><txt>― Неся, тон азё потявтык.</txt>
<trEng></trEng></sent>
<sent><txt>Тонь вайгелеськак човине ды мазый, мерят од тейтерень...</txt>
<trEng></trEng></sent></p>
<p><sent><txt>― Молян, ансяк аздан удалы ли тевесь.</txt>
<trEng></trEng></sent>
<sent><txt>Скалось аволь маласоль, ды зярс-мейс Неся пижнесь томбалензэ «стой, стой», мерят, алкукс потявтыця тейтерь-ава, Люстрицкий лембе ловцонь учомсто цямкась турвасонзо.</txt>
<trEng></trEng></sent>
<sent><txt>Кудосо сон ве валскеяк а менстиль истямо каванявкстомо.</txt>
<trEng></trEng></sent></p>
<p><sent><txt>― Мекс кувать а сы? ― кевкстнесь Евся.</txt>
<trEng></trEng></sent>
<sent><txt>― Потявтомадо сон лоткась.</txt>
<trEng></trEng></sent></p>
<p><sent><txt>Скалось полавтызе тарканзо, ды Неся сельмест икелев лиссь, прок раужо пель экшстэ.</txt>
<trEng></trEng></sent>
<sent><txt>Сон уш кунст мендявсь Люстрицкоень од ванькс картузонть эйстэ ловцонть эсензэ кирьгапарьга нолдамсто.</txt>
<trEng></trEng></sent></p>
<p><sent><txt>― Ванодоя сволочесь мезе теи, ― пшкадсь Пантелей.</txt>
<trEng></trEng></sent>
<sent><txt>― Миндеденек эзь арсезевеяк.</txt>
<trEng></trEng></sent>
<sent><txt>Ансяк сонзэ пеке...</txt>
<trEng></trEng></sent></p>
<p><sent><txt>― Пиже ёзнэть потмозонзо вельмест, ― поладсь пейсэнзэ чикордозь Георгий Бедоносец.</txt>
<trEng></trEng></sent></p>
<p><sent><txt>« Ну, бути сынь вейкест пес истят, ― арсезевсь Александр Иванович, ― «кеметь»  ялгат муинь».</txt>
<trEng></trEng></sent></p>
<p><sent><txt>Витизе «маузерэнзэ»  кщнань ведьменть, мельсапародонть аламодо конякстынзе сельмензэ ды сыргась таго вирев, лопань ламо сулейтнень ланганзо чопода кружалакс ламбавтнеме.</txt>
<trEng></trEng></sent></p>
<p><sent><txt>Зярдо призовс понгсть Нужань Андреень кирдажтнэяк, ошов сыргамодост икеле тусь цёрась васолбодянзо мартояк дростямо поймань вирьсэ нешке пирев.</txt>
<trEng></trEng></sent>
<sent><txt>Ансяк валгсь Поиндерь пандонть алов ды варштась вить пелев, неизе пиже кудряв ды вельть мазый Вишка вирненть.</txt>
<trEng></trEng></sent>
<sent><txt>Лоткавсь цёрась.</txt>
<trEng></trEng></sent>
<sent><txt>Чувтомсь тарказонзо.</txt>
<trEng></trEng></sent>
<sent><txt>Кувать эзь явово варштавтозо седеензэ видицядонть.</txt>
<trEng></trEng></sent>
<sent><txt>Мейле мелезэнзэ лецтизе ков молиль ды седейшкаванзо тошк-стась:</txt>
<trEng></trEng></sent></p>
<page>((KutoA1976-0375))</page>
<p><sent><txt>― Прощай, вечкевиця Вишка вирне.</txt>
<trEng></trEng></sent>
<sent><txt>Ванды кадтан.</txt>
<trEng></trEng></sent>
<sent><txt>Яван эйстэть.</txt>
<trEng></trEng></sent>
<sent><txt>Кувать ли ― монсь аздан...</txt>
<trEng></trEng></sent></p>
<p><sent><txt>Моли, моли цёрась ― варшты мекев яла се вирненть лангс.</txt>
<trEng></trEng></sent></p>
<p><sent><txt>Вана Кастазь-лодом.</txt>
<trEng></trEng></sent>
<sent><txt>Эрьке.</txt>
<trEng></trEng></sent>
<sent><txt>Сонзэ чиресэ сёксня позда скотинань ваномсто весть лиснесь Андрей марто тамаша.</txt>
<trEng></trEng></sent>
<sent><txt>Васень вельть валаня ды, бульчом, аволь эчкстэ кельмезь эй лангсо пелемань а содыцякс киштемстэнзэ вайсесь кельме ведьс карксамга.</txt>
<trEng></trEng></sent>
<sent><txt>Мейле жо чоп начко одежасо аштемадонть ормалгалесь маштыкссэ.</txt>
<trEng></trEng></sent>
<sent><txt>Чавсь эйсэнзэ се ковшка ды Зорянь Галянь вайгельсэ лемсэ пижнесь тензэ.</txt>
<trEng></trEng></sent>
<sent><txt>Цёрынесь кирнявтыль мадезь аштеманзо таркасто ды чииль вальмас.</txt>
<trEng></trEng></sent></p>
<p><sent><txt>― Иля отвеча, ― кармавтыльть неицянзо, ― те тонь ормась леметь эйсэ кунци.</txt>
<trEng></trEng></sent>
<sent><txt>Каршо вайгель максыньдерят ― курок а кадтанзат...</txt>
<trEng></trEng></sent></p>
<p><sent><txt>Пачкодсь Андрей Изэрьке крайс, косо кезэрь начтнесть изамопельть.</txt>
<trEng></trEng></sent></p>
<p><sent><txt>Пандынеськак сасавсь, конанть прясто васолбодязо весть неявсь тензэ венчсэ ведь шайтянкс.</txt>
<trEng></trEng></sent></p>
<p><sent><txt>Те полянастонть Нал веленть ёнов ды Сурантень лисемс ушодовсь эрьва тунда чадыведьсэ сайневкшниця чопода тумо вирь.</txt>
<trEng></trEng></sent>
<sent><txt>Эзганзо кизэнь перть ванкшныть скалонь стадат.</txt>
<trEng></trEng></sent>
<sent><txt>Андрейненьгак савкшнось ламоксть яксемс васня подпаскакс, а мейле пастухокскак.</txt>
<trEng></trEng></sent>
<sent><txt>Ялгазо свал ульнекшнесь Якшамкань Урван.</txt>
<trEng></trEng></sent></p>
<p><sent><txt>Андреень мельстэ зярдояк а яви се, кода валскс чиденть икеле стиль.</txt>
<trEng></trEng></sent>
<sent><txt>Чокшне позда ульцясто сыль.</txt>
<trEng></trEng></sent>
<sent><txt>Аволь удовомо-сутямомо цёрась а кенериль ды, буто заводязь, эскелиль скалонь стаданть мельга.</txt>
<trEng></trEng></sent>
<sent><txt>Удозь-аштезь истя пачкодиль вирень васенце куронть алов.</txt>
<trEng></trEng></sent>
<sent><txt>Ансяк вачкодевиль аволь эчке чувто комельс, прясто пильгс валовиль ванькс кельме росасо.</txt>
<trEng></trEng></sent>
<sent><txt>Сурень пес начкиль.</txt>
<trEng></trEng></sent>
<sent><txt>Удомазо прок шлявиль ды сельмензэ тетькевильть ке-лес.</txt>
<trEng></trEng></sent>
<sent><txt>Пачкодильтькак ялганзо марто Сура чиресэ стойлантень, родной авакс чись костилинзе ашо песоконть лангс каязь одежаст.</txt>
<trEng></trEng></sent></p>
<p><sent><txt>Пек а вечкевиль Андрейнень, буто нищейкс, ансяк лишмесэ пастушноень васня тровицясто, мейле петров чистэ пурнамось.</txt>
<trEng></trEng></sent>
<sent><txt>Виськс ульнесь цёрантень ды кармиль нернеме сон Урваннэнь:</txt>
<trEng></trEng></sent></p>
<page>((KutoA1976-0376))</page>
<p><sent><txt>― Инескеть, иля стукаде тон Зорянь вальмантень:</txt>
<trEng></trEng></sent></p>
<p><sent><txt>минь мартот сынст икеле чумотано.</txt>
<trEng></trEng></sent></p>
<p><sent><txt>― Мейсэ?</txt>
<trEng></trEng></sent></p>
<p><sent><txt>― Эзинек редяяк улко вирьсэ скалост кона шкане ды кода тумонть перть тапардызе ды каськева сезизе промонь пансемстэ пулонзо...</txt>
<trEng></trEng></sent></p>
<p><sent><txt>― Эка жо муевсь тонеть резонось.</txt>
<trEng></trEng></sent>
<sent><txt>Те тувтал!? ― зэрнесь Урвая эсензэ пек эчке вайгельсэнть.</txt>
<trEng></trEng></sent>
<sent><txt>― Эй, кудонь азорава! Ливтяя миненек пастушнойть.</txt>
<trEng></trEng></sent>
<sent><txt>Учомс а зярдо: Нал велесь покш, уряж!</txt>
<trEng></trEng></sent></p>
<p><sent><txt>« Азё снартык теде мейле Галянь зярдояк никс чиявтомо», ― арсесь крандайсэнть аштемстэ нусмакадозь Андрей, зярс-мейс Урван вальмава примась чарышка кедикше марто кавто верек алт...</txt>
<trEng></trEng></sent></p>
<p><sent><txt>Андреень мельс лецнеманзо лувонть прок сезизе ва-солбодязо:</txt>
<trEng></trEng></sent></p>
<p><sent><txt>― Сат? Пасиба теть: ломанькс ловимек.</txt>
<trEng></trEng></sent>
<sent><txt>Эрь, добро пожалувоть монь раужо кудынентень.</txt>
<trEng></trEng></sent>
<sent><txt>Муян мезде каванямсат...</txt>
<trEng></trEng></sent></p>
<p><sent><txt>― Простямо сынь, васолбодяй: ванды туемс тенек ошов.</txt>
<trEng></trEng></sent></p>
<p><sent><txt>Нешке пиренть кудынесь качамо чинеде пешксель.</txt>
<trEng></trEng></sent>
<sent><txt>Вальминензэ сляникас кайсевсь, пря чавсь мазый нимиляв, ансяк валдо, пачк неиця пирявксось кодаяк эзь нолда насекомоенть ванькс коштов.</txt>
<trEng></trEng></sent>
<sent><txt>Раужо стенатнень буто седеяк раужкавтсть вишка стольненть лангсо чопода кукшинсэ вете ведь лукш цецят.</txt>
<trEng></trEng></sent>
<sent><txt>Кавтотне ловтанят ― лилият, колмотнеде мерить кубышкат.</txt>
<trEng></trEng></sent>
<sent><txt>Ожот.</txt>
<trEng></trEng></sent></p>
<p><sent><txt>― Неть вана цветкатнень кисэ теть, васолбодяй, бояронь кудошка пасиба...</txt>
<trEng></trEng></sent></p>
<p><sent><txt>― Лецть мелезэнь ды кочкинь.</txt>
<trEng></trEng></sent></p>
<p><sent><txt>― Ёвтника монень ашо ды ожо цецятнеде умок алтазь ёвксонть.</txt>
<trEng></trEng></sent></p>
<p><sent><txt>― Кунсолок эно кевкс.</txt>
<trEng></trEng></sent></p>
</chap>
</section>
</sections>
</part>
<part>
<sections>
<section>
<sectionTitle>ТОЛАНЯ ДЫ КОВАНЯ</sectionTitle>
<sectionGenre>Легенда</sectionGenre>
<chap>
<chapNo>1</chapNo>
<p><sent><txt>Те тамашась лиссь умоктояк умок.</txt>
<trEng></trEng></sent>
<sent><txt>Уш, нама, Тюштянь пингедеть икеле.</txt>
<trEng></trEng></sent></p>
<p><sent><txt>Вейке князенть кедьсэ гридницань урядыцякс важодсть кавто холопкат, раужо служанкат, пек ладной ялгат, паро тейтерть Кованя ды Толаня.</txt>
<trEng></trEng></sent></p>
<page>((KutoA1976-0377))</page>
<p><sent><txt>Се бояронть ульнесь «покш»  холопозо ― мазый, виев, ловка ды апак урьваксто Важдай.</txt>
<trEng></trEng></sent>
<sent><txt>Од цёрась алкукс вельть вечкевицяль ды секс кармасть вечкемензэ Толаня ды Кованяяк.</txt>
<trEng></trEng></sent></p>
<p><sent><txt>Лангс ваномс неть од тейтертне вадрядояк вадряльть.</txt>
<trEng></trEng></sent>
<sent><txt>Сэняждыця сельме Кованянть черензэ ашольть, сонсь теке тундонь маней, лембе ве.</txt>
<trEng></trEng></sent>
<sent><txt>Вайгелезэ соланяль ды чевтель, валдо ды седейс педиця чамазо нусманяль, буто пешкедема лангсо ков.</txt>
<trEng></trEng></sent>
<sent><txt>Оянзо жо чова прячертне весе сыреждильть.</txt>
<trEng></trEng></sent>
<sent><txt>Сельмензэяк раужот.</txt>
<trEng></trEng></sent>
<sent><txt>Од тейтересь алкукс, теке тол, бойкаль.</txt>
<trEng></trEng></sent>
<sent><txt>Истяня жо кеже-вельгак.</txt>
<trEng></trEng></sent>
<sent><txt>Обуцяст кона ёндояк а ладильть.</txt>
<trEng></trEng></sent>
<sent><txt>Кемиця Кованя мезеяк а сёпиль вельть ладной ялгадонзо.</txt>
<trEng></trEng></sent>
<sent><txt>Толаня зярдояк а ёвтниль эсь потмо валонзо.</txt>
<trEng></trEng></sent>
<sent><txt>Нимилявкс кирнявтниця Кованянень вечкемаськак марявсь ансяк яла кутморямнесэ ды палсемнесэ налксемакс, а Толанянень ― лембе пизэнь-ашконь пурнамокс ды теемакс, пек ламо левксэнь ливтемакс ды кастомакс.</txt>
<trEng></trEng></sent></p>
<p><sent><txt>Важдай кольнесь-эльнесь кавонест марто ды, содазь башка яксесь тенст ютко шкасто.</txt>
<trEng></trEng></sent></p>
<p><sent><txt>Князесь пек сюпав ульнесь.</txt>
<trEng></trEng></sent>
<sent><txt>А мезть тейнемадо яксесь лия масторгаяк.</txt>
<trEng></trEng></sent>
<sent><txt>Тосо тонадсь цыгаркасо таргамо.</txt>
<trEng></trEng></sent>
<sent><txt>Важдайгак азоронть лангс ванозь яла таргиль, ансяк аволь бояронть пингстэ.</txt>
<trEng></trEng></sent>
<sent><txt>Кекшезь-путозь ды салава.</txt>
<trEng></trEng></sent>
<sent><txt>Князесь пек вечкилизе ды секс мартонзояк сайнилизе.</txt>
<trEng></trEng></sent>
<sent><txt>Васодевсть весть кавто варданкатне.</txt>
<trEng></trEng></sent></p>
<p><sent><txt>― Кованя, мекс цыгарка чине качады эйстэть?</txt>
<trEng></trEng></sent></p>
<p><sent><txt>― Важдай монень аволь умок сакшнось.</txt>
<trEng></trEng></sent>
<sent><txt>Вечктяно вейке-вейкень уш ковшка.</txt>
<trEng></trEng></sent>
<sent><txt>Таргамояк тонавтымим.</txt>
<trEng></trEng></sent></p>
<p><sent><txt>Мезтькак эзь отвеча Толаня.</txt>
<trEng></trEng></sent></p>
<p><sent><txt>Сеске жо кучизь экшелямо вейсэ.</txt>
<trEng></trEng></sent></p>
<p><sent><txt>Уйнеме сынь маштыльть кавонест, прок паро гуй-галт.</txt>
<trEng></trEng></sent></p>
<p><sent><txt>Ансяк пачкодсть покш эрьке чирес, кайсемадост мейле мерсь Толаня ялганть лангс а ваномсто:</txt>
<trEng></trEng></sent></p>
<p><sent><txt>― Давай налксеме.</txt>
<trEng></trEng></sent></p>
<p><sent><txt>― Кода?</txt>
<trEng></trEng></sent></p>
<p><sent><txt>― Тон улят варданка, мон ― боярава, лиякс мереме, княгиня.</txt>
<trEng></trEng></sent></p>
<p><sent><txt>Кованя согласясь.</txt>
<trEng></trEng></sent></p>
<p><sent><txt>Нусманя Толаня цёко марто каркссо кершинзе удалов Кованянь кедензэ, потлизе кургонзо, кундызе прячерде ды ниреждемстэнзэ мерсь:</txt>
<trEng></trEng></sent></p>
<page>((KutoA1976-0378))</page>
<p><sent><txt>― Улезэ сон а тонь, а монь...</txt>
<trEng></trEng></sent></p>
<p><sent><txt>Ды тусть эрьке потмаксонтень.</txt>
<trEng></trEng></sent></p>
<p><sent><txt>Ведесь мельгаст васодемстэнть плестядевсь кавто кедень лапакс.</txt>
<trEng></trEng></sent></p>
<p><sent><txt>Тозонь мейле кайсть васенцеде ведь лукш цецятне.</txt>
<trEng></trEng></sent>
<sent><txt>Те ваша Кованя, те ― Толаня.</txt>
<trEng></trEng></sent></p>

<p><sent><txt>Нужань Андреень весемеде ладной ялгалзо, Валдаень Гурьянонь вейкине цёранзо Сергеень Алатырьсэ призывной комиссиясь ловизе военной службав а маштовицякс.</txt>
<trEng></trEng></sent></p>
<p><sent><txt>Новобранецтнэ кавто пель марто ковт эрясть ошонть томбале Якстере казарматнесэ, кодатнеде ютась войнастонть мернесть Легкоранскойть.</txt>
<trEng></trEng></sent>
<sent><txt>Икелень офицертнэ тонавтсть од цёратнень воевамо.</txt>
<trEng></trEng></sent>
<sent><txt>Велетнестэ новобранецтнэнень яла сакшныльть ярсамопельде пешксе,котомкаст марто нист, аваст, патяст, родноест.</txt>
<trEng></trEng></sent></p>
<p><sent><txt>Фронтов сыргавтомадост икеле Гера братонзо марто простямонь вельть вадря тувталонь коряс пачкодсь тов Зорянь Галяяк.</txt>
<trEng></trEng></sent></p>
<p><sent><txt>Андрей нолдавтызе прянзо сех маласо начальникензэ кедьстэ ды вейке-вейкень вечкицятне веньберть якасть казарматнень маласо ульцятнева.</txt>
<trEng></trEng></sent>
<sent><txt>Весь ульнесь лембе, сэтьме.</txt>
<trEng></trEng></sent>
<sent><txt>Тейтереськак тензэ неявсь истя мазыекс, вадрячинзэ допрок, а сюдыцякс, што пек чевте седеезэ каладомстонть пштистэ сэредсь.</txt>
<trEng></trEng></sent>
<sent><txt>Явомадост, или седе виде ули меремс простямодаст, икеле знядро-бути меельце минутатнень ютамстю Галя кирдсь лисемс бажидця сельведензэ тувталтомо ракамасо ды те мазылгавтсь кувака ды нусманя чаманзо седеяк пек.</txt>
<trEng></trEng></sent></p>
<p><sent><txt>Истя жо, кода керямодонзо ды пенька видьга пилямодонзо мейле лыкакшны пиче, штобу седе кувать я сяворемс, а явовомс ялгастонзо.</txt>
<trEng></trEng></sent>
<sent><txt>Галяяк полавтнесь щождыне, мазый пильгензэ.</txt>
<trEng></trEng></sent>
<sent><txt>Рисовась цитнемазост урядазь од ботмяка прясонзо чирькекс мендявкскеть.</txt>
<trEng></trEng></sent></p>
<p><sent><txt>А капшиця шка, кода бойкасто тон ютат вечкезь ва-стовомсто!</txt>
<trEng></trEng></sent></p>

<p><sent><txt>Пиже зорясь кармаюь неявомо прок ласкс.</txt>
<trEng></trEng></sent></p>
<p><sent><txt>Од ломантнень велявтсть казарматнень ёнов.</txt>
<trEng></trEng></sent></p>
<p><sent><txt>Галя варштась Андрей лангс ве сельме крайнесэ ды мизол-гадозь мерсь:</txt>
<trEng></trEng></sent></p>
<page>((KutoA1976-0379))</page>
<p><sent><txt>― А смеицят ломанесь тон, Андрей.</txt>
<trEng></trEng></sent>
<sent><txt>Кода кармат воевамо?</txt>
<trEng></trEng></sent></p>
<p><sent><txt>Цёрась чарькодсь ― кутмордызе Галянь.</txt>
<trEng></trEng></sent>
<sent><txt>Од тейтеренть кедензэ, прок ашю голупкат, озасть Андреень лавтовтнень лангс.</txt>
<trEng></trEng></sent>
<sent><txt>Турваст эзть кенере васодеме: тандавтынзе Галянь братонть весёласто кайсевиця вайгелезэ:</txt>
<trEng></trEng></sent></p>
<p><sent><txt>― Те тынь истя тесэ кулдордтадо? Монь уш удомамгак явась...</txt>
<trEng></trEng></sent>
<sent><txt>Мизолдозевсь лазовиця зорясь.</txt>
<trEng></trEng></sent></p>
<p><sent><txt>Омбоце чистэнть Андрей мезень озавтнизь вагонга ды сыргасть воевамо таркатнень ёнов.</txt>
<trEng></trEng></sent>
<sent><txt>Зорянь Гера, зярдо сыргась поездэсь, ушодсь моро:</txt>
<trEng></trEng></sent></p>
<p><sent><txt>Трансваль, Трансваль, страна моя,</txt>
<trEng></trEng></sent></p>
<p><sent><txt>Ты вся в огне горишь.</txt>
<trEng></trEng></sent></p>
<p><sent><txt>« Под деревом развесистым </txt>
<trEng></trEng></sent></p>
<p><sent><txt>Давно ль ты, бур, сидишь?</txt>
<trEng></trEng></sent></p>
<p><sent><txt>Андрей комавтнесь эсензэ вельть ашо, кудряв, мазый прянть рельсатнень эрьва стыкенть велькссэ рестедевемадонть мейле ды, прок лавсьсэ, чевтестэ нурсевемстэнть мерят, ваясь мельс лецтнемадзо потмаксос.</txt>
<trEng></trEng></sent></p>
<p><sent><txt>Эйкакш пингстэ колмо иеть а якамось ушоть невтнесь тензэ ансяк вакссонзо вейке вальмань пачк.</txt>
<trEng></trEng></sent>
<sent><txt>Васенцеде дивавтызе сонзэ эрямоськак мик сестэ, зярдо колмо иеде седе сыре лелязо, пизьгатав Анто, саизе весть пеке нучк, ливтизе садбирев ды каизе кандомстонзо сизицякс «апорт»  умарина алов.</txt>
<trEng></trEng></sent>
<sent><txt>Истяня сестэ мазыкс неявсть Андёнень ожо лютикень буто сур марто вельть пиже лопатне, што се нурька шкась а стувтови тензэ, паряк, остаткаксть лекстамозонзо.</txt>
<trEng></trEng></sent></p>
<p><sent><txt>Кавтошка иень ютазь Андё нейсь омбоце чуда ― вишнянь ашо цвет, прок мазый викшневкс.</txt>
<trEng></trEng></sent>
<sent><txt>Мельстэнзэ сеяк а яви зярдояк.</txt>
<trEng></trEng></sent></p>
<p><sent><txt>О чем же ты задумался ―</txt>
<trEng></trEng></sent></p>
<p><sent><txt>Поведай мне одной».</txt>
<trEng></trEng></sent></p>
<p><sent><txt>« Горюю я по родине</txt>
<trEng></trEng></sent></p>
<p><sent><txt>И жаль мне край родной!</txt>
<trEng></trEng></sent></p>
<p><sent><txt>Зярдо сон уш якамо тусь, кармась тетянзо марто уцеме садбире куншкасо варяв лато шалашсо, празь умарень вечкевиця чинев маронть вакссо.</txt>
<trEng></trEng></sent>
<sent><txt>Шалажонь вельтявкссонть варятнева, прок сияждыця сельмть, варштнесть лангозост валдо тештть.</txt>
<trEng></trEng></sent></p>
<p><sent><txt>Изнямонь васенце кеняркске тензэ кандсь ве чись, конастонть Андё сонсь кузевсь каштлагсто полок лангс.</txt>
<trEng></trEng></sent></p>
<page>((KutoA1976-0380))</page>
<p><sent><txt>Из девяти сынов моих </txt>
<trEng></trEng></sent></p>
<p><sent><txt>Троих уж нет в живых,</txt>
<trEng></trEng></sent></p>
<p><sent><txt>А за свободу борятся </txt>
<trEng></trEng></sent></p>
<p><sent><txt>Шесть юных остальных.</txt>
<trEng></trEng></sent></p>
<p><sent><txt>Тетязо ды сех покш лелязо ― Куприян ― весть якасть товзюронь яжавтомю Тургенева веленть вакссо ведьгевентень.</txt>
<trEng></trEng></sent>
<sent><txt>Андрееньгак сайнизь мартост крандаз вакссо аштеме.</txt>
<trEng></trEng></sent>
<sent><txt>Пачкодсть, ваныть ― сындест икеле тозюнь уш састь улавт, ламодояк ламо.</txt>
<trEng></trEng></sent>
<sent><txt>Тетязо мерсь Купрянень: « Ды тесэ миненек сутка ряд а сы.</txt>
<trEng></trEng></sent>
<sent><txt>Приказчикентень эряви вина бутылкасо пей ланга весть максомс...</txt>
<trEng></trEng></sent>
<sent><txt>Азё, цёрам, рамак».</txt>
<trEng></trEng></sent>
<sent><txt>Венстясь тензэ ярмат.</txt>
<trEng></trEng></sent>
<sent><txt>Купря чийнесь велентень ды курок велявтсь мекев.</txt>
<trEng></trEng></sent>
<sent><txt>Мартонзо кандсь вина пель штоф.</txt>
<trEng></trEng></sent>
<sent><txt>Андрей арсесь, кода тетязо цяпадьсы пей ланга те стака посудасонть приказчикенть, конась казямо вайгельсэ пиждесь рядонь эрьва колыцянтень: « Эй, дядя, ты куда без очереди прешь?!» Тона кунсолызе ― лоткавтызе лишмензэ.</txt>
<trEng></trEng></sent>
<sent><txt>Маштсь учомстонть Андреень аштеме тарказо.</txt>
<trEng></trEng></sent>
<sent><txt>Ну, бутя тетязо, кода мерсь, истя цяпадьсы се кежев алюханть, мезе, чей, лиси? Пейтне порксавить яли жо бутылкась? Окоййики чийсь цёрынесь тов жо, ков эскелясь пек смелстэ тетязо, ды кармась ваномо.</txt>
<trEng></trEng></sent>
<sent><txt>Учнесь покш тамаша.</txt>
<trEng></trEng></sent>
<sent><txt>Мездеяк лиядо сон эзь арсе.</txt>
<trEng></trEng></sent>
<sent><txt>Мольсь тетязо ды пек салава тонгизе кедьсэнзэ вина марто бутылканть очередень ваныця приказчикенть апак чоча нулныця суманензэ зепс.</txt>
<trEng></trEng></sent>
<sent><txt>Цёрынесь васня талакадсь потавомстонзо, мейле нусмакадсь.</txt>
<trEng></trEng></sent>
<sent><txt>А тень учнесь.</txt>
<trEng></trEng></sent>
<sent><txt>Мельсапорось ульнесь Андёнень алкукс ведьгевшканть.</txt>
<trEng></trEng></sent>
<sent><txt>Азё кемкшнек омбоцеде покштнэнень: алтыть вейке ― теить мекейлангт.</txt>
<trEng></trEng></sent>
<sent><txt>Ансяк тевест алкукс вадрясто тусь.</txt>
<trEng></trEng></sent>
<sent><txt>Нолдынзе сынст приказчикесь ряд вакска.</txt>
<trEng></trEng></sent></p>
<p><sent><txt>Кудов самстост Андрей мерсь тетянстэнь: « Мекс эзить поркса приказчикенть пеензэ?» ― « Мон истя чияк кортынь валвелькска», ― отвечась тетязо сонзэ лангсо ракамодонть мейле.</txt>
<trEng></trEng></sent></p>
<p><sent><txt>Мой старший сын, старик седой,</txt>
<trEng></trEng></sent></p>
<p><sent><txt>Пал в битве ца войне,</txt>
<trEng></trEng></sent></p>
<p><sent><txt>Он без молитвы, без креста </txt>
<trEng></trEng></sent></p>
<p><sent><txt>Зарыт в чужой земле.</txt>
<trEng></trEng></sent></p>
<p><sent><txt>Андёнь аванзо ули такодамо кеме чувтонь якстере крёсткезэ.</txt>
<trEng></trEng></sent>
<sent><txt>Куншкасонзо, прок озязонь сельмине, сляникине.</txt>
<trEng></trEng></sent>
<sent><txt>Зярдо варштат ве сельмесэ сень пачк, неят мештьсэнзэ крёстонь ве кедьсэ кирдиця шержев атя.</txt>
<trEng></trEng></sent>
<page>((KutoA1976-0381))</page>
<sent><txt>Прянзо велькссэ нимфа.</txt>
<trEng></trEng></sent></p>
<p><sent><txt>Се атинеденть Андрей а весть уш мерсь аванстэнь:</txt>
<trEng></trEng></sent></p>
<p><sent><txt>― Жаль монень маряви.</txt>
<trEng></trEng></sent></p>
<p><sent><txt>― Мекс?</txt>
<trEng></trEng></sent></p>
<p><sent><txt>― Истямо вишка крёстке потс эцизь атянть.</txt>
<trEng></trEng></sent>
<sent><txt>Оляс нолдамс эряви.</txt>
<trEng></trEng></sent>
<sent><txt>Саты сонензэ тосо майсемс.</txt>
<trEng></trEng></sent>
<sent><txt>Паряк, а чумояк.</txt>
<trEng></trEng></sent>
<sent><txt>Пекстызь а ломанть, мерят, ёвкссо...</txt>
<trEng></trEng></sent></p>
<p><sent><txt>Андрей весть ашти кузоев, буто коськелдав, якстере чочко лангсо ды ярсы пурпондавкосто лисемс кармиця калень эрьбинеде.</txt>
<trEng></trEng></sent>
<sent><txt>Кедьсэнзэ галань пильгешка тараднэ.</txt>
<trEng></trEng></sent>
<sent><txt>Мольсь малазонзо авазо ды мери:</txt>
<trEng></trEng></sent></p>
<p><sent><txt>― Лоткак неть «парочитнеде»  ярсамодо, пеке потмозот истят пиже сукст вельмить.</txt>
<trEng></trEng></sent></p>
<p><sent><txt>Вакскаст юты Вармалонь Лиза.</txt>
<trEng></trEng></sent>
<sent><txt>Сон од тейтерькс прясонзо вирьстэ уски пенгекс коське ды кувака килейне.</txt>
<trEng></trEng></sent>
<sent><txt>Моданть ланга кикс таргавсь мельганзо, теке борозда.</txt>
<trEng></trEng></sent>
<sent><txt>« Пасиба пазонтень, ― арси Андё, ― максымим хоть Нужанень ды аволь Вармалнэнь.</txt>
<trEng></trEng></sent>
<sent><txt>Моненьгак саволь истят килейть вирьстэ кудов усксемс.</txt>
<trEng></trEng></sent></p>
<p><sent><txt>А младший сын в двеНалцать лет Просился на войну,</txt>
<trEng></trEng></sent></p>
<p><sent><txt>Но я сказал, что нет, нет, нет ―</txt>
<trEng></trEng></sent></p>
<p><sent><txt>Малютку не возьму.</txt>
<trEng></trEng></sent></p>
<p><sent><txt>Зярдо аламодо кайсь-кепететсь Андрей, кармасть кучмомонэо мацт лисьмасто лишной веденть кшнинь ведрасо тарксемс ды садбиресэ пиже лугиненть лангс кайсемс.</txt>
<trEng></trEng></sent>
<sent><txt>Пильге песэнзэ тикшень лопатне, теке пилинеть, мерят, кунсоломсто, чарыть, сынст лыкавты пирень-пирень трокс чудиця вельть кельме ведесь.</txt>
<trEng></trEng></sent>
<sent><txt>Паряк, мик сэньшкадомс кельмемадонть истя сорныть.</txt>
<trEng></trEng></sent>
<sent><txt>Сизи Андрей, чип маласо Кержай латко чирев.</txt>
<trEng></trEng></sent>
<sent><txt>Латкось истямо сэрей, што потмакссонзо сыре кальтнень ансяк пряст ве ёндо неявить нулномсто.</txt>
<trEng></trEng></sent></p>
<p><sent><txt>« Возьми, возьми, отец, меня </txt>
<trEng></trEng></sent></p>
<p><sent><txt>За волю постою,</txt>
<trEng></trEng></sent></p>
<p><sent><txt>Пожертвую за Родину </txt>
<trEng></trEng></sent></p>
<p><sent><txt>Младую жизнь свою!»</txt>
<trEng></trEng></sent></p>
<p><sent><txt>Вечкиль Андрей вирев якамо.</txt>
<trEng></trEng></sent>
<sent><txt>Кучкориль мазый карво пангот, конат неявсть сонензэ нарядост невтиця сюпавонь од цёракс.</txt>
<trEng></trEng></sent>
<sent><txt>Вейкесь истятнэстэ мерсь тензэ «маслёнщик»  секс, што сэксыямодо цивтордсь цёрыненть овсе таштола пиджакозо.</txt>
<trEng></trEng></sent>
<page>((KutoA1976-0382))</page>
<sent><txt>Кортыть, седикеле рамамс муилить мезе мелеть.</txt>
<trEng></trEng></sent>
<sent><txt>Кить ульнесть микшницятне? Сюпавт.</txt>
<trEng></trEng></sent>
<sent><txt>Кинень микшнесть? Истямо жо козявнень.</txt>
<trEng></trEng></sent>
<sent><txt>Мезе свал рамсильть эсес пижень ярмакост лангс Нужат? Покш семияс ускильть ярмункасто семишникень арбуз.</txt>
<trEng></trEng></sent></p>
<p><sent><txt>Однажды при сражении </txt>
<trEng></trEng></sent></p>
<p><sent><txt>Отбили наш обоз,</txt>
<trEng></trEng></sent></p>
<p><sent><txt>Малютка на позицию </txt>
<trEng></trEng></sent></p>
<p><sent><txt>Ползком патрон принес.</txt>
<trEng></trEng></sent></p>
<p><sent><txt>Нуроевиця вагононть алдо кайсети лишмень кенжень а чарькодевиця кортамо, прок велень вишка цёрынеть ардыть вензэ лангс поймав лишмест порневтеме.</txt>
<trEng></trEng></sent>
<sent><txt>Андрееньгак ялганзо кассть покшсто ды весемеде ламотне юткстост примазь уш конницав.</txt>
<trEng></trEng></sent></p>
<p><sent><txt>Настал, настал тяжелый час </txt>
<trEng></trEng></sent></p>
<p><sent><txt>Для Родины моей.</txt>
<trEng></trEng></sent></p>
<p><sent><txt>Молитеся вы, женщины,</txt>
<trEng></trEng></sent></p>
<p><sent><txt>За ваших сыновей.</txt>
<trEng></trEng></sent></p>
<p><sent><txt> ...</txt>
<trEng></trEng></sent>
<sent><txt>Гурьян Валдаев сась Нал велев нинзэ ды цёранзо мельга, штобу сынст саемс мартонэо.</txt>
<trEng></trEng></sent>
<sent><txt>Сёксь ульнесь.</txt>
<trEng></trEng></sent>
<sent><txt>Ашотне уш Симбирскойстэнть панезельть.</txt>
<trEng></trEng></sent>
<sent><txt>Окся сескежо согласясь, каршо мольсь ансяк Сега ― цёразо.</txt>
<trEng></trEng></sent>
<sent><txt>Сон отвечамсто кевкстнесь тетянзо:</txt>
<trEng></trEng></sent></p>
<p><sent><txt>― Кода жо кадомс вана бодянь, бабань?</txt>
<trEng></trEng></sent></p>
<p><sent><txt>― Арседея эно васня вейсэ монтемень, ― мерсь апаркстомозь Гурьян.― Мон зярс молян ве таркав.</txt>
<trEng></trEng></sent></p>
<p><sent><txt>Ламбавтызе лавтовонзо ланга кувака шинелензэ ды тусь удалов апак варштне сельсоветэв дядянзао содавтомо.</txt>
<trEng></trEng></sent>
<sent><txt>Тосо Мазурин мерсь тензэ:</txt>
<trEng></trEng></sent></p>
<p><sent><txt>― Прявтось тосо, косо строить од сельсовет.</txt>
<trEng></trEng></sent>
<sent><txt>Якак тонгак ― тов, бути ули мелеть вастомс мартонзо.</txt>
<trEng></trEng></sent>
<sent><txt>Паряк, превс путсыть натой.</txt>
<trEng></trEng></sent>
<sent><txt>Лиясто ве ёндонь ломаннень эрьва мезесь пек седе ваньксстэ неяви.</txt>
<trEng></trEng></sent></p>
<p><sent><txt>Сельсоветэнь зданияэнть строицятне васолдо уш редизь Гурьянонь, ялатеке важодсть апак лотксе.</txt>
<trEng></trEng></sent>
<sent><txt>Сынст Плато ютавтынзе подёнщинасто сдельщинас.</txt>
<trEng></trEng></sent>
<sent><txt>Аштемс тенст а зярдоль.</txt>
<trEng></trEng></sent></p>
<p><sent><txt>― Эй, перекур, ялгат!― ранкстась Лембай Вася.</txt>
<trEng></trEng></sent>
<sent><txt>― Лангозонок варштамо сась Валдай Кандрань Гуря.</txt>
<trEng></trEng></sent>
<sent><txt>Сон минек шкань бояр.</txt>
<trEng></trEng></sent></p>
<p><sent><txt>― Боярось тон, Вася, ― отвечась лангсонзо згилицянтень Гурьян.</txt>
<trEng></trEng></sent></p>
<page>((KutoA1976-0383))</page>
<p><sent><txt>― Я, мекс истя?</txt>
<trEng></trEng></sent></p>
<p><sent><txt>― Роботамо а маштат: фасканть паро плотниктне аволь истя панить...</txt>
<trEng></trEng></sent></p>
<p><sent><txt>― А кода жо?</txt>
<trEng></trEng></sent></p>
<p><sent><txt>― Валсо а евтеви.</txt>
<trEng></trEng></sent>
<sent><txt>Туик узереть сельгень прамс ― малазонок пуромиця ломантнеяк несызь.</txt>
<trEng></trEng></sent></p>
<p><sent><txt>Гурьян илештинзе кедензэ кенерес.</txt>
<trEng></trEng></sent>
<sent><txt>Узересь кедьсэнзэ прок налксезевсь.</txt>
<trEng></trEng></sent>
<sent><txt>Прядызе сон ансяк ушодозь вельть кувака фасканть истямо жо мастеркс, кодамокс мельсэнзэ семс аштесь Вахатов ды сень кондякс ловкасто пезнавтызе маласо чочко пес узеренть.</txt>
<trEng></trEng></sent></p>
<p><sent><txt>― Ну, неик, Вася, кода важодить эрьва тевенть прядомс монь ялгатне? Ки жо те пингень боярось? Мон или Лембай Денянь левксэзэ?</txt>
<trEng></trEng></sent></p>
<p><sent><txt>Вася талакадюзь вансь, кода ракасть лангсонзо перькаст пурнавозь ялганзо.</txt>
<trEng></trEng></sent></p>
<p><sent><txt>― Мон истя шутязь меринь, Гурьян Кандратич.</txt>
<trEng></trEng></sent></p>
<p><sent><txt>― Нать, аля, згилямояк маштомс эрявя ды содамс кинь лангсо...</txt>
<trEng></trEng></sent>
<sent><txt>Тей, монень ёвтасть, пачкодсь Платон Нужаев.</txt>
<trEng></trEng></sent>
<sent><txt>Косо сон?</txt>
<trEng></trEng></sent></p>
<p><sent><txt>― Лияв уш налт кандызь...</txt>
<trEng></trEng></sent></p>
<p><sent><txt>Гурьян мурдась кудов.</txt>
<trEng></trEng></sent></p>
<p><sent><txt>― А моли мартонок Сергей, ― витькстась низэ.</txt>
<trEng></trEng></sent></p>
<p><sent><txt>― Молевтсынек.</txt>
<trEng></trEng></sent></p>
<p><sent><txt>― Паряк, а ладияк тенек олянзо трокс пракшномс?</txt>
<trEng></trEng></sent></p>
<p><sent><txt>― Тетяй, бути тонеть эряви пек.</txt>
<trEng></trEng></sent></p>
<p><sent><txt>― Ие-кавто цилярдан, ― отвечась Кандра атя.</txt>
<trEng></trEng></sent>
<sent><txt>― Сонензэяк истя чияк меринь.</txt>
<trEng></trEng></sent></p>
<p><sent><txt>― Ды мейсэ жо сестэ тевесь?</txt>
<trEng></trEng></sent></p>
<p><sent><txt>― Тейтерьсэ.</txt>
<trEng></trEng></sent></p>
<p><sent><txt>― Те превезэньгак, витьстэ меремс, эзь сакшно.</txt>
<trEng></trEng></sent></p>
<p><sent><txt>― Шка тензэ вечкемс, ― чаво кукшинсэ карвокс музгордевезь мерсь кудазорось.</txt>
<trEng></trEng></sent></p>
<p><sent><txt>Туемстэмзэ Гурьян вийсэ бажась саемс цёранзо ― мезеяк эзь лисе, ды кадовсь Сергей велес.</txt>
<trEng></trEng></sent></p>

<p><sent><txt>Сурань томбальга вирьганть, хоть олясо, ялатеке кундазь нумолкс моли Вениамин Нужаев.</txt>
<trEng></trEng></sent></p>
<p><sent><txt>Маряви тензэ казямо вайгельсэ пижни сонзэ мельга стядо памориця чувтось:</txt>
<trEng></trEng></sent></p>
<p><sent><txt>― Ор-го-о-одсь!</txt>
<trEng></trEng></sent></p>
<p><sent><txt>Чикорды килей прясо лыкамсто коське тараднэ:</txt>
<trEng></trEng></sent></p>
<page>((KutoA1976-0384))</page>
<p><sent><txt>― Де-зер-ти-и-ир!</txt>
<trEng></trEng></sent></p>
<p><sent><txt>Укштор лопатне прамстост плестяить сонзэ, мерят, кедь лапасост.</txt>
<trEng></trEng></sent></p>
<p><sent><txt>Маней, валдо чись варштни лангозонзо, прок сурбунань пачк.</txt>
<trEng></trEng></sent>
<sent><txt>Мерят, мазыйстэ викшнезь ашо руцясо сезьганось цёранть икельдязь ойси вейке чувто прянть кадозь ды седе курок омбоцес.</txt>
<trEng></trEng></sent>
<sent><txt>Тожо маряви кармавты:</txt>
<trEng></trEng></sent></p>
<p><sent><txt>― Чик-оргодть! </txt>
<trEng></trEng></sent></p>
<p><sent><txt>Варны тензэ варака:</txt>
<trEng></trEng></sent></p>
<p><sent><txt>― Вра-а-аг!</txt>
<trEng></trEng></sent></p>
<p><sent><txt>Ютыця Венянь маласо килеень эчке пенькаськак турванзо нолдынзе, прок мельсапаросо.</txt>
<trEng></trEng></sent></p>
<p><sent><txt>Ташто кинть овсе чиресэ тусто летке пулостонть марявсь тензэ каштордома ды тейтерь-авань вайгельсэ пижакадыця:</txt>
<trEng></trEng></sent></p>
<p><sent><txt>― Стой!</txt>
<trEng></trEng></sent></p>
<p><sent><txt>Вениамин лоткась.</txt>
<trEng></trEng></sent>
<sent><txt>Кавто цёрат винтовкаст марто лиссть сонзэ кинть лангс.</txt>
<trEng></trEng></sent></p>
<p><sent><txt>― Откуда?</txt>
<trEng></trEng></sent></p>
<p><sent><txt>― Чей такой?</txt>
<trEng></trEng></sent></p>
<p><sent><txt>― Куда идешь?..</txt>
<trEng></trEng></sent>
<sent><txt>Я, те Нужань Веня!</txt>
<trEng></trEng></sent></p>
<p><sent><txt>― Ки тонсь?― кевкстизе сень Вениамин.</txt>
<trEng></trEng></sent></p>
<p><sent><txt>― Адя минек прявтонтень.</txt>
<trEng></trEng></sent>
<sent><txt>Ансяк сон отвечи теть, улиньдеряй мелезэ...</txt>
<trEng></trEng></sent></p>
<p><sent><txt>― Ки жо сон?</txt>
<trEng></trEng></sent></p>
<p><sent><txt>― Эскеляк ютксонок.</txt>
<trEng></trEng></sent>
<sent><txt>Пачкодтяно ― несак.</txt>
<trEng></trEng></sent></p>
<p><sent><txt>Лоткась пелемадонть Вениамин ды тусь мартост.</txt>
<trEng></trEng></sent>
<sent><txt>Апак нара алюхатне ветизь зимняцань кондямо мода кудынес, конанть куншкасо лакштордсь толбандя.</txt>
<trEng></trEng></sent>
<sent><txt>Сонзэ вакссо, мукорь лангсо, озадо аштесь раужо сакало цёра.</txt>
<trEng></trEng></sent>
<sent><txt>Прязо, мерят, лысойгадозь ожоцёкаень.</txt>
<trEng></trEng></sent>
<sent><txt>Весе сонзэ касмось, теке понксонь варява лисезь ашо куманжа.</txt>
<trEng></trEng></sent></p>
<p><sent><txt>― Вана понгсь тенек эшо вейке дезё, ― мерсь тензэ човине ды соланя вайгелесь.</txt>
<trEng></trEng></sent>
<sent><txt>― Сон эрзя.</txt>
<trEng></trEng></sent></p>
<p><sent><txt>― Костонь?</txt>
<trEng></trEng></sent></p>
<p><sent><txt>― Минек велень.</txt>
<trEng></trEng></sent>
<sent><txt>Нужань.</txt>
<trEng></trEng></sent></p>
<p><sent><txt>― Платонь?</txt>
<trEng></trEng></sent></p>
<p><sent><txt>― Аволь.</txt>
<trEng></trEng></sent>
<sent><txt>Кодамо-бути графонь левкс.</txt>
<trEng></trEng></sent>
<sent><txt>Трянь эйкакш.</txt>
<trEng></trEng></sent>
<sent><txt>Платонь кедьстэ сон умок туекшнесь ансяк ськамонзо кува-бути злыдардеме...</txt>
<trEng></trEng></sent></p>
<p><sent><txt>― Тееде тензэ обыск.</txt>
<trEng></trEng></sent></p>
<p><sent><txt>« Пек паро, што кадыя туемстэнь револьверэмгак»,― арсесь Вениамин, зярдо сонзэ штюпасть-капасть.</txt>
<trEng></trEng></sent></p>
<page>((KutoA1976-0385))</page>
<p><sent><txt>― Арась мартонзо мезеяк, Ляксян Иваныч.</txt>
<trEng></trEng></sent></p>
<p><sent><txt>― Ну, кадынк...</txt>
<trEng></trEng></sent>
<sent><txt>Минь ве пизэнь, аля, ― мерсь сон Вениаминнэнь.</txt>
<trEng></trEng></sent>
<sent><txt>― Апак сёпо ― кою молилить?</txt>
<trEng></trEng></sent></p>
<p><sent><txt>― Авань манастыренть ёнов.</txt>
<trEng></trEng></sent></p>
<p><sent><txt>― Минекак саемизь эно тов.</txt>
<trEng></trEng></sent>
<sent><txt>Весе раказевсть.</txt>
<trEng></trEng></sent></p></chap>
<chap><chapNo>8</chapNo>
<p><sent><txt>Манастыренть перька модатнень ды лугатнень тунда явшизь велетнева.</txt>
<trEng></trEng></sent>
<sent><txt>Теде мейле сеске жо мать Августина прась сэредеме.</txt>
<trEng></trEng></sent></p>
<p><sent><txt>Пек ашо, ванькс, эчке чама боканзо потс прасть.</txt>
<trEng></trEng></sent></p>
<p><sent><txt>Ансяк сёксенть ёнов мать игуменьясь кармась сельмень конямс эрьва чистэ стякшнамо.</txt>
<trEng></trEng></sent>
<sent><txt>Ялатеке лыкась, кода кортнекшнить ломантне, вармавтомо.</txt>
<trEng></trEng></sent></p>
<p><sent><txt>Манастыренть вирь ёно стенанзо ушосо прок потмакстомо латконть тона чиресэ кувсесь якстере пиче пулосо сэредиця килей.</txt>
<trEng></trEng></sent>
<sent><txt>Мать Августинанень эзь вечкеве сонзэ чикордомась.</txt>
<trEng></trEng></sent>
<sent><txt>Лецтнесь сон мельс ламо чопода тевть, конатне мать игуменьянть мелензэ коряс тейневсть ансяк веть.</txt>
<trEng></trEng></sent></p>
<p><sent><txt>Совась мать настоятельницантень бойкажа регентшась, уставонть коряс эрявикс весе сюконякшноматнеде мейле важовсто кевкстизе, кодамо прявтонть шумбрачизэ ды кельястонть ушов лисема кенкшенть ёно курго боканзо кедь лапасонзо кекшезь мерсь:</txt>
<trEng></trEng></sent></p>
<p><sent><txt>― Мать Августина, покш мелявкс таго содавтоманок сась.</txt>
<trEng></trEng></sent></p>
<p><sent><txt>― Аволь васенцеде, мать регентша.</txt>
<trEng></trEng></sent>
<sent><txt>Кодамо жо? Витькстак, Еванфия, шканть апак тарксе ― монь уш мейсэяк а дивавтсамак ней: бедатнень эйс тонадынь.</txt>
<trEng></trEng></sent>
<sent><txt>Мезе жо таго теевсь?</txt>
<trEng></trEng></sent></p>
<p><sent><txt>― Сестра Виктория кармась валдо превстэ лиснеме.</txt>
<trEng></trEng></sent></p>
<p><sent><txt>― Мекс тонеть истя маряви ды неяви?</txt>
<trEng></trEng></sent></p>
<p><sent><txt>― Нусманясто ды сакланясто кармась моравтомо, седе виде ули ёвтамс, морамо аволь рузкскак.</txt>
<trEng></trEng></sent>
<sent><txt>Мезеяк а чарькодят...</txt>
<trEng></trEng></sent></p>
<p><sent><txt>― Монень ушов лисемс эряви, ― мерсь игуменьясь.</txt>
<trEng></trEng></sent>
<sent><txt>― Адя паз марто ды содавтсынек.</txt>
<trEng></trEng></sent>
<sent><txt>Мон монсь кунсолоса моронзо ды неса, мезе теевсь пайстомо клирошанкаять марто...</txt>
<trEng></trEng></sent>
<sent><txt>Саемак эно кедь алдо, лиякс пран, мать регентша.</txt>
<trEng></trEng></sent></p>
<page>((KutoA1976-0386))</page>
<p><sent><txt>Сестра Виктория сёксень вельть потмора читнестэ кармась пек тосковамо родной кудонзо мельга.</txt>
<trEng></trEng></sent>
<sent><txt>Вана течияк сонзэ мельс ледсь, кода сон эйкакш пингстэнзэ яксесь пирест песэ томка Чинев лейнентень вете-кото шакш пацянь муськеме.</txt>
<trEng></trEng></sent>
<sent><txt>Салоськс ловсь ашо сёвонень аволь покш покольнетькак, валаня кевнетькак.</txt>
<trEng></trEng></sent></p>
<p><sent><txt>Весть кандызе тосто кудов аванстэнь Лена Гарина, кемголмово иесэ гимназистка ды евтнесь тандадомадомзо ловтакадозь Латкай Неньконень.</txt>
<trEng></trEng></sent>
<sent><txt>Ютыль грифелькс ашо сёвонень кандомсто ды неизе те ней вана тюрякс начкиця тейтернесь Чияев лейненть крута чирестэ нолаштамодо мейле тусь ведь потмаксов ды савсь тензэ таргамс.</txt>
<trEng></trEng></sent>
<sent><txt>Катянь авазо прась неень Елена Павловна Талановань икелев куманжанзо лангс ды бойкасто кармась палсемс гимназистканть рудазов ботинканзо, конатнесэ, зярдо се потазевсь, кармась цюрк-цюрк тейнеме ведь.</txt>
<trEng></trEng></sent>
<sent><txt>Мейле тейтернензэ чекамо-покамо тонавтомсто, Ненько ламоксть кармавтнизе: « Ней вешть пазонть.</txt>
<trEng></trEng></sent>
<sent><txt>кедьстэ шумбрачи ды покш часия ваямсто тонь идицянтень.</txt>
<trEng></trEng></sent>
<sent><txt>Лемезэ сень Елена Павловна, хамелиязо ― Горина.</txt>
<trEng></trEng></sent>
<sent><txt>Тонавтни, мерть, Алатырень авань гимназиясо».</txt>
<trEng></trEng></sent></p>
<p><sent><txt>Кавксо иесэ Катя кантниль яла кудов аволь маласо латксто ведь уш кавто ведрасо.</txt>
<trEng></trEng></sent>
<sent><txt>Шнылизь аламодо ― стараиль еще седеяк пек.</txt>
<trEng></trEng></sent></p>
<p><sent><txt>Васень ловдо мейле сон яксиль артельсэ скотинань ваномо.</txt>
<trEng></trEng></sent>
<sent><txt>Зярдо те тевденть молиль мелезэ, нама уш, кучнылизь вийсэ.</txt>
<trEng></trEng></sent>
<sent><txt>Ластявтылизь лишме лангс авардеманзо шкасто, карей алашась, хоть и сэтьмель, ды ялатеке салылизе стаданть мельга сельведнек.</txt>
<trEng></trEng></sent>
<sent><txt>Поймасо Катя цёрынетне марто тоналесь аволь алкуксонь ды цыгаркасо таргамояк, туво лангсо арднемеяк.</txt>
<trEng></trEng></sent>
<sent><txt>Потявтниль реветькак.</txt>
<trEng></trEng></sent>
<sent><txt>Тейтернесь тевстэ иевс, прок ведте ведра, пешкедсь моцеде-альмеде.</txt>
<trEng></trEng></sent>
<sent><txt>Лугасо тикшень пурнамсто вейке сянго лангсо стога пряс кепедиль весть каподемстэ пель штеме.</txt>
<trEng></trEng></sent></p>
<p><sent><txt>Витькстамс, аламодо стакаль эрямсс велесэ ды седе веселальт манастырьсэ нусманя ды мелень мольстиця читнень-ветнень, острогсо прок печтеманть коряс.</txt>
<trEng></trEng></sent>
<sent><txt>Тесэяк, теке вишка Нал велесэ, паряк, мик седеяк ламо сельмень сявадомат, манчемат, арасьчистэнть ломанькс а ловомат, саламо, вейкень-вейкень лангс кенгелямо ды пек ламо раужодо раужо нулготькс тевть.</txt>
<trEng></trEng></sent></p>
<p><sent><txt>Сестра Виктория таго моразевсь:</txt>
<trEng></trEng></sent></p>
<p class="song" lang="myv"><sent><txt>Удомам сась, <br />
 Мадемам сась, <br />
 Тетянь кудов <br />
 Молемам сась.</txt>
<trEng></trEng></sent></p>
<p><sent><txt>― Арась, мать регентша,― морамонзо кунсоломадонть мейле мерсь ветицянстэнь игуменьясь, мизолдомсто, ― сестра Виктория превсэнзэ.</txt>
<trEng></trEng></sent>
<sent><txt>Сон моры французонь эйкакшонь морыне...</txt>
<trEng></trEng></sent>
<sent><txt>Мезть мельсэть?― кевкстизе настоятельницась эсензэ седейбельксэнть нуцьканзо.</txt>
<trEng></trEng></sent></p>
<p><sent><txt>― Нолдамизь Нал велев, ― отвечась васоло патянстэнь сюконякшномадонзо мейле Катя.</txt>
<trEng></trEng></sent></p>
<p><sent><txt>― Чинзэ валгомадонть икеле лисят минек пизэнть ушов эрьке чирентень монь марто васодеме,― кармавтсь туемстэнзэ сестра Викториянень яла секе жо «французонь»  кельсэнть мать игуменьясь.</txt>
<trEng></trEng></sent></p>
<p><sent><txt>Чись то варшты манейстэ, то таго кекши пель экшс.</txt>
<trEng></trEng></sent>
<sent><txt>Пек ниреждезь ды сорнозь аварди сексесь.</txt>
<trEng></trEng></sent>
<sent><txt>Прок иредезь бушовиця вармась кутмори тошкиця килейнетнень ды, пижень грушаст прок, нельгени лопаст.</txt>
<trEng></trEng></sent>
<sent><txt>Эрькентень, мерят, кежень самсто, сельгенить кенериця сэряст эчке тумотне.</txt>
<trEng></trEng></sent></p>
<p><sent><txt>Виренть крайга, прок нулныця сулей, мекев-васов эскели раужо шлычкасо ды понань рясасо сестра Виктория.</txt>
<trEng></trEng></sent>
<sent><txt>Кувать якась сон.</txt>
<trEng></trEng></sent>
<sent><txt>Окойники редизе малазонзо самодо мать игуменьянть.</txt>
<trEng></trEng></sent></p>
<p><sent><txt>― Вана лисинь ― а чиенэнь коряс уш теинь,― эрзякс мерсь клирошанкантень мать Августина, ― да койтне сакшныть лият, сестра Виктория.</txt>
<trEng></trEng></sent></p>
<p><sent><txt>― Пасиба, васоло латяй, ― отвечась Катяяк эрзякс.</txt>
<trEng></trEng></sent></p>
<p><sent><txt>― Пежеть потс ваязь минек масторонть лангс появась кол антихрист.</txt>
<trEng></trEng></sent>
<sent><txt>Пек виев.</txt>
<trEng></trEng></sent>
<sent><txt>Ломанень вечкицякс тейнемстэнзэ манчиця.</txt>
<trEng></trEng></sent>
<sent><txt>Вельть ламо валонзо, седеяк ламо чаманзо.</txt>
<trEng></trEng></sent>
<sent><txt>Сон гуйде кежев минек эрямо койтнень лангс.</txt>
<trEng></trEng></sent>
<sent><txt>Ушодовсть пазонть кис пелемань ёндолдо, пурьгинеде, даволдо пешксе част.</txt>
<trEng></trEng></sent>
<sent><txt>Ранги тенек идемадонзо сонсь вере нишкесь...</txt>
<trEng></trEng></sent></p>
<p><sent><txt>― Мейсэ жо мон могу тензэ лезэдеме?</txt>
<trEng></trEng></sent></p>
<p><sent><txt>― Васня кунсоломак...</txt>
<trEng></trEng></sent>
<sent><txt>Антихристэсь ашти толонь суркс потсо.</txt>
<trEng></trEng></sent>
<sent><txt>То кири тона, то друк таго касы.</txt>
<trEng></trEng></sent>
<sent><txt>Сонзэ пизэсэнть эряви кирвастнемс каршо молемань васов неявиця толбандят.</txt>
<trEng></trEng></sent>
<sent><txt>Од эряви Жанна д'Арк, конадонть мон ёвтнекшнинь уш тонеть аволь весть.</txt>
<trEng></trEng></sent>
<sent><txt>Ульть истямокс...</txt>
<trEng></trEng></sent>
<sent><txt>Тонсь парсте содат, мезекс теевсь минек обителесь.</txt>
<trEng></trEng></sent>
<sent><txt>Виев пожардо мейле хоть модась кадови, минек ― палсь толтомо.</txt>
<trEng></trEng></sent>
<page>((KutoA1976-0388))</page>
<sent><txt>Тонсь неят ― розоримизь морточкань пес.</txt>
<trEng></trEng></sent>
<sent><txt>Тонеть а улемс уш игуменьякс, кода мартот арсинек минь икеле.</txt>
<trEng></trEng></sent>
<sent><txt>Моненьгак савтови нищей бабинекс куломс...</txt>
<trEng></trEng></sent></p>
<p><sent><txt>― Пасиба, што путымек паро превс монь, васоло латяй.</txt>
<trEng></trEng></sent>
<sent><txt>Ванды туян васня Нал велев ды Поиндерь пандонть прясто тень ваньксстэ неявомо карми, косто ушодомс кежень пандома тевенть.</txt>
<trEng></trEng></sent></p>
<p><sent><txt>― Исяк сакшнось монень бандитэнь атаман.</txt>
<trEng></trEng></sent>
<sent><txt>Образованиянзо коряс присяжной поверенной, лиякс меремс теть, адвокат.</txt>
<trEng></trEng></sent>
<sent><txt>Нал велесэ попонть васенце чадась Александр Люстрицкий.</txt>
<trEng></trEng></sent>
<sent><txt>Ней сонгак тевтеме ды сиведнксэлизе прянзо монень эсензэ банданек служамо, да питневстэ сти те.</txt>
<trEng></trEng></sent>
<sent><txt>Мон рамия револьверэнзэ ды кшнань одежанзо.</txt>
<trEng></trEng></sent>
<sent><txt>Тонеть кедьёнкстомо ды истямо пурнавтсо пек васов якамс а маштови...</txt>
<trEng></trEng></sent>
<sent><txt>Мартот максса ванстомс ули пародо пешксе ды кеме сундуком.</txt>
<trEng></trEng></sent>
<sent><txt>Ярь, оймсек азё.</txt>
<trEng></trEng></sent>
<sent><txt>Валске сыргамс теть пиже зорява.</txt>
<trEng></trEng></sent></p>
<p><sent><txt>Кевень вельть ашо стенанть ланга, раужо сельведень байге прок, новольсь маласо кичкере килейненть прясто прыця остатка лопанть сулеезэ.</txt>
<trEng></trEng></sent></p>
<p><sent><txt>Валске сестра Виктория совась игуменьянтень ранаяк.</txt>
<trEng></trEng></sent>
<sent><txt>Се макссь тензэ сюлмо ды мерсь крестамстонзо:</txt>
<trEng></trEng></sent></p>
<p><sent><txt>― Баславатан антихристэнть изнямо.</txt>
<trEng></trEng></sent>
<sent><txt>Седе курокке оршак-карсек лиякс.</txt>
<trEng></trEng></sent>
<sent><txt>Авдон учи тонь манастыренть ушосо, покш кенкшенть маласо.</txt>
<trEng></trEng></sent>
<sent><txt>Усктанзат кудос.</txt>
<trEng></trEng></sent>
<sent><txt>Кинть парсте содасы.</txt>
<trEng></trEng></sent>
<sent><txt>Весть пачтнимем уш Нал велев...</txt>
<trEng></trEng></sent></p>
<p><sent><txt>Настоятельницась лиссь лия покойс.</txt>
<trEng></trEng></sent>
<sent><txt>Катя сюлмостонть мусь икелевгак од «маузер», кшнань галифе, тужурка ды пек цивтордыця кемть, картуз.</txt>
<trEng></trEng></sent>
<sent><txt>Оршась-карсесь.</txt>
<trEng></trEng></sent>
<sent><txt>Картузонть ланга тонгизе шлычканзо ды сэрензэ кувалт ламбавтызе рясанзо.</txt>
<trEng></trEng></sent></p>
<p><sent><txt>Мать Августина макссь тензэ ярсамопель марто котомка ды палызе коняс.</txt>
<trEng></trEng></sent></p>
<p><sent><txt>Катя тусь.</txt>
<trEng></trEng></sent></p>
<p><sent><txt>Курок чаво паксясо кавто чары китне, конат пешксельть ведте, гайгезевсть, прок сиянь валдо струнат.</txt>
<trEng></trEng></sent>
<sent><txt>Вайгелест мазыстэ валовсь чирькенть ало баягинень дилиндемамть марто.</txt>
<trEng></trEng></sent></p>
<p><sent><txt>« Мон истя сыргинь аволь антихристэнь изнямо ― се чумочинть кис эсь прям наказамо, казнямо, што тесэ кото иеть печтинь ломанькс эрямонь апак нее»,― мерсь эсь пачканзо Екатерина Марковна Латкаева.</txt>
<trEng></trEng></sent></p>
<page>((KutoA1976-0389))</page>
<p><sent><txt>Прок сонзэ вастомсто мизолдыця зорясь васня пижолдсь, мейле кармась якстердеме.</txt>
<trEng></trEng></sent></p>
<p><sent><txt>Латкай Неньконь валске ликшань кашазо шакшсто лиссь ушов ― а парс.</txt>
<trEng></trEng></sent>
<sent><txt>Кепедизе вельксэнзэ ды новольсь, мерят; а мазыстэ ракицянь эчке кель.</txt>
<trEng></trEng></sent>
<sent><txt>Азоравась, ансяк редизе те кодамо-бути покш рисксэнь-мелявксонь алтыця тамашанть, вайкстась, кавто кедь лапасонзо каподизе прянзо.</txt>
<trEng></trEng></sent>
<sent><txt>Кармась кайсемензэ ве коморстонть омбоцее, теке кши шлепаесь каштомс озавтомадо икеле.</txt>
<trEng></trEng></sent></p>
<p><sent><txt>― Мень беда таго тенек учомс? Ваномизь ды кекшемизь, вере паз...</txt>
<trEng></trEng></sent></p>
<p><sent><txt>Ненько те мельс ашародонть кайсетезь ды майсетезь натой пильгень пельде прась.</txt>
<trEng></trEng></sent>
<sent><txt>Чокшне уш аламос оймсемадонзо мейле стясь, кундась коське муськеманзо кувака валексо кевереме ды важодсь пелевес.</txt>
<trEng></trEng></sent></p>
<p><sent><txt>Мадсь Маркань ваксс каштлангс.</txt>
<trEng></trEng></sent>
<sent><txt>Эзь кенере сутямомо, марясь ушостонть, кода ловажакс кельмезь а вейкеть моданть ланга, яла седе маласо лакорды тарантас.</txt>
<trEng></trEng></sent>
<sent><txt>Пилезэнзэ каятотсь лишмень лоткавтомаяк.</txt>
<trEng></trEng></sent>
<sent><txt>Савсь тензэ стямс мекев ды седе курокке лисемс кардайс.</txt>
<trEng></trEng></sent>
<sent><txt>Пешксе ковось ашолгавтызе, прок ловташкавтызе, весе, мезе нейсь.</txt>
<trEng></trEng></sent>
<sent><txt>Ацнесь ансяк тия-тува сулейть.</txt>
<trEng></trEng></sent>
<sent><txt>Ненько серьгедсь:</txt>
<trEng></trEng></sent></p>
<p><sent><txt>― Те ки тосо?</txt>
<trEng></trEng></sent></p>
<p><sent><txt>― Тейтереть.</txt>
<trEng></trEng></sent>
<sent><txt>Панжт, авай!</txt>
<trEng></trEng></sent></p>
<p><sent><txt>Неньконь радовамодонть или жо тандадомадонть маштсть кедь виензэ.</txt>
<trEng></trEng></sent>
<sent><txt>Орта тулось марявсь тензэ корент нолдась тарказонзо.</txt>
<trEng></trEng></sent></p>
<p><sent><txt>― Тон мекс тосо кувать котьмат? ― кевкстнесь Катя.― Кельминек пек.</txt>
<trEng></trEng></sent></p>
<p><sent><txt>― Панжан.</txt>
<trEng></trEng></sent></p>
<p><sent><txt>Ортась прок лайшезевсь келес панжовомстонть.</txt>
<trEng></trEng></sent>
<sent><txt>Мерят ниреждезевсь кардазонтень лишменть совамодо мейле пекставомстонть.</txt>
<trEng></trEng></sent>
<sent><txt>Ненько марто Катя кутморямстост-палсемстэст васня пейдезевкшяесть, мейле кецнезь уш авардезевкшнестькак.</txt>
<trEng></trEng></sent></p>
<p><sent><txt>Авдон эсензэ тевензэ содась.</txt>
<trEng></trEng></sent>
<sent><txt>Перьгавтызе справна серой, буто раужо умарьсэ валозь, рысаконть, содызе коське тикше ветеленть малас, юксизе кудос кандомс эрявиця сундуконть, кона сюлмсезель багажонь усксема таркантень ды коскстамсто кавто ёнов нардынзе усанзо.</txt>
<trEng></trEng></sent>
<sent><txt>Катя мерсь:</txt>
<trEng></trEng></sent></p>
<page>((KutoA1976-0390))</page>
<p><sent><txt>― Авдон, давай мартот эно совавтсынек сундуком удалце кудозонок.</txt>
<trEng></trEng></sent></p>
<p><sent><txt>― Стака.</txt>
<trEng></trEng></sent>
<sent><txt>Перьканзо тапардазь эчке кшнинь бруст...</txt>
<trEng></trEng></sent></p>
<p><sent><txt>― Кундак омбоце пес.</txt>
<trEng></trEng></sent></p>
<p><sent><txt>― Цёра кудосонк, нать, арась?</txt>
<trEng></trEng></sent></p>
<p><sent><txt>― Тонеть мерезь ― адя кандомонзо.</txt>
<trEng></trEng></sent></p>
<p><sent><txt>― Ванок, тейтерь ― иля кольне: налкшке берянь муить.</txt>
<trEng></trEng></sent></p>
<p><sent><txt>― Ванан.</txt>
<trEng></trEng></sent>
<sent><txt>Бути мелеть ули, кавтов мендятан ды ёрттан оно вазонь кудыненть пряс мик.</txt>
<trEng></trEng></sent></p>
<p><sent><txt>― Чей, истя а теят?</txt>
<trEng></trEng></sent></p>
<p><sent><txt>― Ансяк секс, што тон минек инже.</txt>
<trEng></trEng></sent>
<sent><txt>Кундак ― илить савтне кежень...</txt>
<trEng></trEng></sent></p>
<p><sent><txt>Авдон дивась, кода Катя шождасто кандсь мартонзо стакадо стака сундуконть.</txt>
<trEng></trEng></sent>
<sent><txt>Кундамось кустембряс куземстэнзэяк ульнесь ансяк ве кедьсэнзэ.</txt>
<trEng></trEng></sent>
<sent><txt>Цёрась мельганзо мольсь пильгензэ теке понсезь.</txt>
<trEng></trEng></sent>
<sent><txt>Ненькояк тейтерензэ лангс ваномсто кедензэ чавсь.</txt>
<trEng></trEng></sent></p>
<p><sent><txt>Совамстост Маркаяк сыргойсь.</txt>
<trEng></trEng></sent>
<sent><txt>Каштлангстонть валгсь.</txt>
<trEng></trEng></sent>
<sent><txt>Панар ожанзо песэ нардынзе турванзо, палызе тейтерензэ ды сеск озась столь пес.</txt>
<trEng></trEng></sent></p>
<p><sent><txt>Неньконь мельс ледсь валске кашанть лисемазо.</txt>
<trEng></trEng></sent>
<sent><txt>Сон мерсь эсь пачканзо: « Парскак лисни кашась, или мон ямкст каинь ламо».</txt>
<trEng></trEng></sent></p>
<p><sent><txt>Катя каизе рясанзо, шлычканзо ды кадовсь цивтордыця кшнань оршамосо прясто пильгс.</txt>
<trEng></trEng></sent>
<sent><txt>Тетянзо-аванзо дивамодонть кургост автизь.</txt>
<trEng></trEng></sent></p>
<p><sent><txt>― Вай, мон истямо камиссар ансяк некшнинь ошсто,― витькстась Ненько.― Ды тон жо семс ульнить манашкакс...</txt>
<trEng></trEng></sent></p>
<p><sent><txt>― Ней мон Жанна д' Арк.</txt>
<trEng></trEng></sent></p>
<p><sent><txt>― Жандарт ульнесть икеле.</txt>
<trEng></trEng></sent>
<sent><txt>Ней, левкскем, арасть.</txt>
<trEng></trEng></sent>
<sent><txt>Кекшнесть, келя.</txt>
<trEng></trEng></sent>
<sent><txt>Некшневить ансяк милиционерт.</txt>
<trEng></trEng></sent>
<sent><txt>Паряк, тарказост.</txt>
<trEng></trEng></sent>
<sent><txt>Ки соды.</txt>
<trEng></trEng></sent>
<sent><txt>« Кашась лиснесь а парс»,― поладсь эсь пачканзо.</txt>
<trEng></trEng></sent></p>
<p><sent><txt>― Марка озавтынзе столь экшс.</txt>
<trEng></trEng></sent></p>
<p><sent><txt>― Тетям ансяк мари, келезэ жо кундатотсь пек умок, ― ёвтась Катя Авдоннэнь.― Андомизь, авай, ды седе курокке.</txt>
<trEng></trEng></sent>
<sent><txt>Вачоминек.</txt>
<trEng></trEng></sent></p>
<p><sent><txt>― Оршамо ды карсема пельнесэть паметемгак натой маштык.</txt>
<trEng></trEng></sent></p>
<p><sent><txt>― Эжнемкаяк, паряк, муят?</txt>
<trEng></trEng></sent></p>
<p><sent><txt>― Ули косо-бути.</txt>
<trEng></trEng></sent>
<sent><txt>Варштан.</txt>
<trEng></trEng></sent></p>
<page>((KutoA1976-0391))</page>
<p><sent><txt>Авдононь васня каванизь, мейле мадевтизь горницяс.</txt>
<trEng></trEng></sent>
<sent><txt>Мадсь Маркаяк таго каштлангс.</txt>
<trEng></trEng></sent></p>
<p><sent><txt>Ненько кармась тейтерензэ кевкстнеме:</txt>
<trEng></trEng></sent></p>
<p><sent><txt>― Тон истя кувать ли тенек сыть?</txt>
<trEng></trEng></sent></p>
<p><sent><txt>― Меленк эйстэнь молемс.</txt>
<trEng></trEng></sent>
<sent><txt>Минек манастыресь лиядсь модавтомо, лугавтомо ды курок чами.</txt>
<trEng></trEng></sent>
<sent><txt>Манашкатне тукшныть монь ладсо жо кудов, а ки уш роднявтомо-раськевтеме, сеть, каня, срадыть кона ков понгсь.</txt>
<trEng></trEng></sent></p>
<p><sent><txt>― Авдонось мезеть?</txt>
<trEng></trEng></sent></p>
<p><sent><txt>― Манастырстэнть Нал велев ускицям.</txt>
<trEng></trEng></sent>
<sent><txt>Настоятельницанть кучерэзэ...</txt>
<trEng></trEng></sent></p>
<p><sent><txt>― Мон меринь мирдеть...</txt>
<trEng></trEng></sent>
<sent><txt>Кода тосо эри тонь васоло патят?</txt>
<trEng></trEng></sent></p>
<p><sent><txt>Катя кувать ёвтнесь мать Августинадо.</txt>
<trEng></trEng></sent></p>
<p><sent><txt>― Минек содавтомо бабась а бажи?</txt>
<trEng></trEng></sent></p>
<p><sent><txt>― Сонсь ансяк соды теде.</txt>
<trEng></trEng></sent></p>
<p><sent><txt>― Сон вельть козяв или мезезэяк арась?</txt>
<trEng></trEng></sent></p>
<p><sent><txt>― Монень эзь ёвтнекшне теде вестькак.</txt>
<trEng></trEng></sent></p>
<p><sent><txt>― Сундуксот мезть?</txt>
<trEng></trEng></sent></p>
<p><sent><txt>― Од тейтерень нулат-валат, курмот-кармот...</txt>
<trEng></trEng></sent></p>
<p><sent><txt>Лазонь сэрев заборсо пиренек-саднэк пирязь училищась, конадонть мерить «шокш», ашти Нал велесэ кудотнеде васоло ды заведующеекс тосо Евгения Ивановна Люстрицкая, секс эряськак сень каськасо лелязо ― Александр Иванович Люстрицкий.</txt>
<trEng></trEng></sent>
<sent><txt>Ды кода мерить ансяк чуродо весть пек позда веть яксесь кудов нинзэ содавтнеме.</txt>
<trEng></trEng></sent></p>
<p><sent><txt>Кувать савсь энялдомс цёрантень сазоронть икеле, штобу се примавлизе каськазонзо ванстомс оружиянть, конась ульнесь Алатырьсэ аволь удобной ды аволь надёжнойгак таркасо.</txt>
<trEng></trEng></sent>
<sent><txt>Секень вант понги лиянень.</txt>
<trEng></trEng></sent>
<sent><txt>Окойники Женяяк согласясь, ансяк путсь лелянстэнть истямо условия, што ящиктне улить училищанть кардайс кантнезь ды нолтнезьгак сонзэ квартиранзо каськас вельть позда веть.</txt>
<trEng></trEng></sent>
<sent><txt>Истя теезельгак тевесь, кода мерить, кинть празь.</txt>
<trEng></trEng></sent></p>
<p><sent><txt>Мейле чокшнетнестэ, конат эзть маряво сыненст кувакакс, толонь апак пува, Женя удоманзо само ёвтнесь лелянстэнь, мезе од ульнесь велесэнть.</txt>
<trEng></trEng></sent>
<sent><txt>Весть истямо шкастост Александр Иванович сазоронзо кевкстизе:</txt>
<trEng></trEng></sent></p>
<p><sent><txt>― Женя, ки Нал велень большевиктнень ютксо роботы ячейкань председателекс?</txt>
<trEng></trEng></sent></p>
<page>((KutoA1976-0392))</page>
<p><sent><txt>― Елена Павловна Таланова...</txt>
<trEng></trEng></sent>
<sent><txt>мирдензэ коряс.</txt>
<trEng></trEng></sent></p>
<p><sent><txt>― А тейтерькс кода ульнесь фамилиязо?</txt>
<trEng></trEng></sent></p>
<p><sent><txt>― Горина.</txt>
<trEng></trEng></sent></p>
<p><sent><txt>― Сестэ ульнесь Чувыринэнь трянь эйкакшокс, монь нинть сазоркс?</txt>
<trEng></trEng></sent></p>
<p><sent><txt>― Тонеть ладяволь бу теде содамс мондень икеле.</txt>
<trEng></trEng></sent></p>
<p><sent><txt>― Сон весе Нал веленть коммунистнэнь эйстэ, нама, сехте подданной?</txt>
<trEng></trEng></sent></p>
<p><sent><txt>― Учителень всероссийской васенце съездсэнть сон неизе ды маризе кортамодо Ленинэнь.</txt>
<trEng></trEng></sent>
<sent><txt>Зярдо ёвтнесь теде миненек, эсензэ коллегатненень или шарабтненень, ашназа сэнь сельмензэ, теке кавто толнэть, палсть...</txt>
<trEng></trEng></sent></p>
<p><sent><txt>― А тон эстеть примазь эйкакшонть ― Вемикень ― алкукс вечксак?</txt>
<trEng></trEng></sent></p>
<p><sent><txt>― Тонь лангс кемезь витькстан, леляй: сон монь эсень.</txt>
<trEng></trEng></sent></p>
<p><sent><txt>― Кинь марто тон «муик»  сонзэ?</txt>
<trEng></trEng></sent></p>
<p><sent><txt>― Тетязо Семён Платонович Валдаев или жо, кода сыненст Нал велесэ мерить, Нужаев, святой Георгиень орденэнь весе ниле степенень кавалер, икелень офицер.</txt>
<trEng></trEng></sent></p>
<p><sent><txt>― Ды, нама, тожо коммунист?</txt>
<trEng></trEng></sent></p>
<p><sent><txt>― Содазь.</txt>
<trEng></trEng></sent>
<sent><txt>Ды теде башка, губчекист.</txt>
<trEng></trEng></sent></p>
<p><sent><txt>― Ого! Содавтомот а бажи?</txt>
<trEng></trEng></sent></p>
<p><sent><txt>― Сёрмаяк, нать, а зярдо тензэ кучомс монь лемс.</txt>
<trEng></trEng></sent>
<sent><txt>Мезекс весе теде тонеть кевкстнемс?</txt>
<trEng></trEng></sent></p>
<p><sent><txt>― Эряви жо содамс эсень идейной противникень.</txt>
<trEng></trEng></sent></p>
<p><sent><txt>― А кить эно тонь кондятнень ояст?</txt>
<trEng></trEng></sent></p>
<p><sent><txt>― Социалистт-революционерт.</txt>
<trEng></trEng></sent></p>
<p><sent><txt>― Социалистэсь тон а содан уш кодамат, но кодамояк революционерке иля лово эсь прят.</txt>
<trEng></trEng></sent></p>
<p><sent><txt>― Я, мекс истя?</txt>
<trEng></trEng></sent></p>
<p><sent><txt>― Каськасо тон эрят-аштят, леляй.</txt>
<trEng></trEng></sent>
<sent><txt>Лиякс меремс, олячиде пелят...</txt>
<trEng></trEng></sent>
<sent><txt>Вана Валдайть ― алкукс революционерт.</txt>
<trEng></trEng></sent></p>
<p><sent><txt>― Кекшнян мон ансяк шканзо самс.</txt>
<trEng></trEng></sent>
<sent><txt>Икеле большевиктнеяк эрясть каськава...</txt>
<trEng></trEng></sent></p>
<p><sent><txt>― Пек стака чарькодемсат монень, ансяк илямак аравто кавто тол юткс.</txt>
<trEng></trEng></sent></p>
<p><sent><txt>― Ве толоськак саты тенек...</txt>
<trEng></trEng></sent></p>
<p><sent><txt>― Оймавтымек.</txt>
<trEng></trEng></sent>
<sent><txt>Пасиба.</txt>
<trEng></trEng></sent>
<sent><txt>Монь ули цёрам...</txt>
<trEng></trEng></sent>
<sent><txt>Оружиянть ускомадо икеле тон монень лиякс морыть.</txt>
<trEng></trEng></sent></p>
<p><sent><txt>― Нейгак шутян...</txt>
<trEng></trEng></sent></p>
<page>((KutoA1976-0393))</page>
<p><sent><txt>Михайлов чистэ, чокшне позда, промсть Латкайнень вете велестэ инжеть.</txt>
<trEng></trEng></sent>
<sent><txt>Удалце кудонть пештизь ды ойсесть кона ков понгсь, ки кода маштсь.</txt>
<trEng></trEng></sent>
<sent><txt>Поводезь ды матразь аволь вишкине лампанть ало столь аштесь путозь.</txt>
<trEng></trEng></sent>
<sent><txt>Ланганзо лацезь ярсамо-симема пельть, ансяк сынст эйс кияк эзь венстне кедь.</txt>
<trEng></trEng></sent>
<sent><txt>Аштить ве ёндонь ломанень апак учо совамодо ― невтемс, што тесэ гостть.</txt>
<trEng></trEng></sent></p>
<p><sent><txt>Подтопканть ёжосо скамиканть куншкасо озадо ашти мазый цёра.</txt>
<trEng></trEng></sent>
<sent><txt>Чоподасто тюжа сакалонзо кавтов явозь.</txt>
<trEng></trEng></sent>
<sent><txt>Утюжи сон эйсэст аламодо сорныця кедь лапасонзо ды кургонь апак панжтне, пеень пачк, корты:</txt>
<trEng></trEng></sent></p>
<p><sent><txt>― Парт шкатне састь минек туртов ― мерят чеерть, салава ды кекшнезь пурнавинек тей...</txt>
<trEng></trEng></sent></p>
<p><sent><txt>Малазонзо мольсь Александр Люстрицкий.</txt>
<trEng></trEng></sent>
<sent><txt>Вить кедьсэнзэ попиросанть песэ пепелэнть аламодо токадизе сырнень суркссо карксазь вежаськесэ ды правтызе вальма ланго чиресэ пепельницантень.</txt>
<trEng></trEng></sent>
<sent><txt>Воронкакс венстинзе турванзо ды отвечась:</txt>
<trEng></trEng></sent></p>
<p><sent><txt>― Тень лемесь ― эсь прянь ванстома.</txt>
<trEng></trEng></sent>
<sent><txt>Тестэяк ушов дозорнойкс кучинек азоронть вейкине цёранзо Нестерэнь а стяко жо...</txt>
<trEng></trEng></sent></p>
<p><sent><txt>― Ков иля моле ― неке жо койтне-кердатне, ― куркстонзо цилементь апак сайне пшкадсь лия цёра, конась пезнавтынзе каменной уголень аволь покш покольнекс цивтордыця косой сельмензэ качамо пона ды бойка псака левксэнть лангс.</txt>
<trEng></trEng></sent>
<sent><txt>Тона налксесь кияксонть куншкава кеверькшниця пона суре тапарксонть марто.</txt>
<trEng></trEng></sent></p>
<p><sent><txt>Катя кодась сур марто перчатка.</txt>
<trEng></trEng></sent>
<sent><txt>Коцькердизе таргазь уськесэнть пиле боканзо ды стакасто лекстамодо мейле мерсь:</txt>
<trEng></trEng></sent></p>
<p><sent><txt>― Пиксэнть ули пезэ, паренть ― потмаксозо.</txt>
<trEng></trEng></sent>
<sent><txt>Кепетемс эряви минек ломанькс а ловицятнень лангс.</txt>
<trEng></trEng></sent>
<sent><txt>Кундамс оружияс.</txt>
<trEng></trEng></sent></p>
<p><sent><txt>― А косо се самай оружиясь? ― кевкстизе сонзэ мазый цёрась.</txt>
<trEng></trEng></sent></p>
<p><sent><txt>― Улест ансяк ледницят, а винтовкатне муевить патроннэк, ― отвечась Александр Иванович.</txt>
<trEng></trEng></sent>
<sent><txt>― Получасынк пелевень ютазь.</txt>
<trEng></trEng></sent></p>
<p><sent><txt>― Продотрядниктне састь эрьва велес ледниця кедь ёнксост марто, ― музгордезь уш мерсь косоесь, ― минь жо сизинек учозь...</txt>
<trEng></trEng></sent></p>
<p><sent><txt>― Нал велевгак исяк пачкодсь истямо продотряд.</txt>
<trEng></trEng></sent>
<sent><txt>Начальникенть, келя, хвамелиязо Рубль...</txt>
<trEng></trEng></sent>
<sent><txt>эрзякс ёвтамс ― целковой, ― мерсь кежензэ невтезь Алякань Захар.</txt>
<trEng></trEng></sent></p>
<page>((KutoA1976-0394))</page>
<p><sent><txt>― Эряви теть сонзэ полавтомс курокке, крёстной те-тяй, ― валвелькска отвечась тензэ Катя.</txt>
<trEng></trEng></sent></p>
<p><sent><txt>― Пря потмось тонь, крёстной тейтернем, вельть валдо ды тев монень ёвтыть аволь берянь...</txt>
<trEng></trEng></sent></p>
<p><sent><txt>Ушостонть марязевсь калиткантень заштёлкасонть стукамо.</txt>
<trEng></trEng></sent></p>
<p><sent><txt>― Те ― условной знак, ― мерсь Александр Иванович.</txt>
<trEng></trEng></sent>
<sent><txt>― Ушододо кортамо мездеяк лиядо.</txt>
<trEng></trEng></sent></p>
<p><sent><txt>― Минек велесэ, ― косоесь пшкадсь, ― течинь вана праздникентень улко пансть весе самогон.</txt>
<trEng></trEng></sent>
<sent><txt>Варчнемстэнзэ кавто алюхат прамс «лоподсть».</txt>
<trEng></trEng></sent>
<sent><txt>Палсть удозь банянек.</txt>
<trEng></trEng></sent></p>
<p><sent><txt>― Те вана плант, ― отвечась тензэ Барякань Елеська.</txt>
<trEng></trEng></sent></p>
<p><sent><txt>Кудыкельденть марязевсь эскелема ды буто ружиясо ледсь панжовомстонть кенкшесь.</txt>
<trEng></trEng></sent>
<sent><txt>Совась весела Нестер ды кармась ёвтнеме:</txt>
<trEng></trEng></sent></p>
<p><sent><txt>― Ушованть якамстон вастовсь тень Молчун.</txt>
<trEng></trEng></sent>
<sent><txt>« Якат-пакат?».</txt>
<trEng></trEng></sent>
<sent><txt>Лисинь, мерян, ульцяв.</txt>
<trEng></trEng></sent>
<sent><txt>Аламодо сёвнозевинь эсень эрзяванть марто.</txt>
<trEng></trEng></sent>
<sent><txt>« Ну молчу, молчу...</txt>
<trEng></trEng></sent>
<sent><txt>А мон думинь, истяня «магазейть»  ванат».</txt>
<trEng></trEng></sent>
<sent><txt>Я, сынь, отвечай, вейкест пес умок уш чамсть.</txt>
<trEng></trEng></sent>
<sent><txt>Аздылить? « Ну молчу, молчу...</txt>
<trEng></trEng></sent>
<sent><txt>Гризям, аля, налксезевсь, нать, ненастияс».</txt>
<trEng></trEng></sent>
<sent><txt>Уш, нама, гризяськак мерян, аволь монь ды кольнемс тонеть мартонзо.</txt>
<trEng></trEng></sent>
<sent><txt>« Ну молчу, молчу...</txt>
<trEng></trEng></sent>
<sent><txt>Паряк, таргавтсамак?» Мартон, отвечай, а табакт арасть, а мезть.</txt>
<trEng></trEng></sent>
<sent><txt>« Молчу, ― молчу».</txt>
<trEng></trEng></sent>
<sent><txt>Педясь, теке парямсто баня лопа киськс.</txt>
<trEng></trEng></sent>
<sent><txt>Нейгак усксеви кинть кувалма мекев-васов...</txt>
<trEng></trEng></sent></p>
<p><sent><txt>― Карми мешамо те минек промксонть срадомсто, ― мерсь Катя.</txt>
<trEng></trEng></sent>
<sent><txt>Сайсь столенть лангсто сон вина бутылка ды венстизе Нестернэнь.</txt>
<trEng></trEng></sent>
<sent><txt>― Азё симдик эсензэ пизэсэнть...</txt>
<trEng></trEng></sent></p>
<p><sent><txt>― Ванодоя, паро ломанть, мезе лисни свет лангсо, ― прянзо чаравтозь музгордезевсь Пелевенькань Мокей.</txt>
<trEng></trEng></sent>
<sent><txt>― Молчун Огарышев, лиякс меремс, нарошноень ломанне, навоз пангодо ярсниця, друк меши тенек паро ды покш тевень тееме...</txt>
<trEng></trEng></sent></p>
<p><sent><txt>― Нестер уш те шкас мурдавтызе кудов, ― отвечась Александр Иванович.</txt>
<trEng></trEng></sent>
<sent><txt>― Восстаниянть ушодсынек недляшкань ютазь ды почт-варма чистэ.</txt>
<trEng></trEng></sent>
<sent><txt>Валске марто кучтано ёвтницят.</txt>
<trEng></trEng></sent>
<sent><txt>Пек пижнест: « Анокстадо вешкат!» Обедтэ мейле сеск вачкодтяно баяга.</txt>
<trEng></trEng></sent>
<sent><txt>Весемеде покш.</txt>
<trEng></trEng></sent>
<sent><txt>Ки кинь ойме саи-седе мари кавто-колмо чинь ютазь.</txt>
<trEng></trEng></sent>
<page>((KutoA1976-0395))</page>
<sent><txt>Ней ловса промксонть прядозекс.</txt>
<trEng></trEng></sent>
<sent><txt>Апак шума, вейте-вейте кармадо тукшномо.</txt>
<trEng></trEng></sent>
<sent><txt>Конат састь лома велестэ, сеть валске ашолгадомадо икеле кудов туемстэ соваст вана Мокей Манулычнень мезе алтынь, сень мельга.</txt>
<trEng></trEng></sent>
<sent><txt>Кить эрить Нал велесэ, молить сы субутасто секень кисэ пелеведе мейле покш училищав монень...</txt>
<trEng></trEng></sent></p>
<p><sent><txt>Ансяк пекставсь кенкшесь остатка «инженть»  мельга, Марка сеске жо, прок паро киска, лаузнявсь тейтерензэ мурнеме:</txt>
<trEng></trEng></sent></p>
<p><sent><txt>― Катя, мезть истя тейнят, виськстэме ды рискстэме?!</txt>
<trEng></trEng></sent></p>
<p><sent><txt>― Я, тетяй, ды тон аволь немояткак.</txt>
<trEng></trEng></sent></p>
<p><sent><txt>― Истямо шкасто кевтнеяк пижнить...</txt>
<trEng></trEng></sent>
<sent><txt>Минек ёмавтомо бажат? Ливтнить, ливтнить, карныть-карныть, Нал велеванть пек раужо варакакс-промкс пурныть кудозонок.</txt>
<trEng></trEng></sent>
<sent><txt>А лиси тынк нулгодькс тевенк.</txt>
<trEng></trEng></sent>
<sent><txt>Се коесь пек паро, конанть кисэ народ.</txt>
<trEng></trEng></sent>
<sent><txt>Истя кортась покойникесь ― тетям.</txt>
<trEng></trEng></sent>
<sent><txt>А тынь яла кекшнитядо ды псинеяк сорнотадо, прок ревень шулынеть...</txt>
<trEng></trEng></sent>
<sent><txt>Несть власти аще не от бога, ― тедеяк, паряк, марсить или ловныть?</txt>
<trEng></trEng></sent></p>
<p><sent><txt>― Иля зэрне, тетяй! Монь ойме потмакссон уды кежев ды пек сыре шайтян: иляк пувта ― качот пурдасынзе...</txt>
<trEng></trEng></sent>
<sent><txt>Нал велеванть раужо варакакс, тонь валкс, ливтнемстэнь мон вастнинь бабине.</txt>
<trEng></trEng></sent>
<sent><txt>Сон витькстась монень ансяк седе, кода мориде тынь мышьяксо ве чистэ ниле ломанть натой...</txt>
<trEng></trEng></sent>
<sent><txt>Мельсэть ашти, кода куловтык тон бодянь, бабань, Ласянь ды пайстомо нинзэ?</txt>
<trEng></trEng></sent></p>
<p><sent><txt>Марка новольсь эзементь пряс.</txt>
<trEng></trEng></sent>
<sent><txt>Чамазо ловташкадсь.</txt>
<trEng></trEng></sent></p>
<p><sent><txt>― Кото иеть, ― поладсь Катя, ― печтинь мон вейке манастырсэ ды чинек-венек ознынь ине бодянь грехензэ кисэ.</txt>
<trEng></trEng></sent>
<sent><txt>Тонь дедат ульнесь лесникекс, Марк Наумыч.</txt>
<trEng></trEng></sent>
<sent><txt>Маштсь купець.</txt>
<trEng></trEng></sent>
<sent><txt>Витькстака ней, зярс тень ещё савтоволь бу пиштевтемс вольной светэнь апак нее, штобу тынк простявтомс пазонть кедьстэ, пек аванькс ойме ломаннеть? Пингем перть? Раужо варакакс ливтнемстэнь мон маринь, што Несяяк цёрась а тонь ― Вахатовонь, ашо варака...</txt>
<trEng></trEng></sent></p>
<p><sent><txt>― Ах, потмаксот лисезэ, ― сёвнозевсь тейтерензэ марто Ненькояк.</txt>
<trEng></trEng></sent>
<sent><txt>― Тон мезть истя лавгат?</txt>
<trEng></trEng></sent></p>
<p><sent><txt>― Мелеть ули валон омбоцеде марямс?</txt>
<trEng></trEng></sent></p>
<p><sent><txt>― Келеть коськезэ юрга-эзнева...</txt>
<trEng></trEng></sent></p>
<page>((KutoA1976-0396))</page>
<p><sent><txt>― Менинь оляс.</txt>
<trEng></trEng></sent>
<sent><txt>Карман эрямо кода мелем.</txt>
<trEng></trEng></sent></p>
<p><sent><txt>― Ярь, ансяк омбоцеде кудозонок истямо промкс а пурнат...</txt>
<trEng></trEng></sent></p>
<p><sent><txt>― Мерсь немой.</txt>
<trEng></trEng></sent>
<sent><txt>Немойгадодо нейке жо кавоненк или валске жо туян...</txt>
<trEng></trEng></sent></p>
<p><sent><txt>― Азё паз марто, ― отвечась радовамонзо пачк Марка.</txt>
<trEng></trEng></sent></p>
<p><sent><txt>― Бути тынкак ули пазонк, сестэ сон зярдояк арасель ды а ули...</txt>
<trEng></trEng></sent></p>
<p><sent><txt>― Мерсь манашка.</txt>
<trEng></trEng></sent></p>
<p><sent><txt>― Да.</txt>
<trEng></trEng></sent>
<sent><txt>Манашкатне теде парсте содыть, ансяк молемс тенст а ков...</txt>
<trEng></trEng></sent></p>
<p><sent><txt>― Ну тонеть ладяволь бу полакс улемс: мазыят пек, ― мизолдозь мерсь Ненько.</txt>
<trEng></trEng></sent></p>
<p><sent><txt>― Маштовлиде кирдемень ― максовлимизь мирденень.</txt>
<trEng></trEng></sent></p>
<p><sent><txt>― Ды жених мутано теть, ансяк мелеть улезэ, ― отвечась Марка.</txt>
<trEng></trEng></sent>
<sent><txt>― Мельсэть ашти, кода мурдавтыксэлитень мекев, зярдо бодят кучнимем авань манастырентень ускомот?</txt>
<trEng></trEng></sent></p>
<p><sent><txt>― Се марявсь монень згилямокс, но сёрмат ванстыя...</txt>
<trEng></trEng></sent></p>
<p><sent><txt>Валске ранаяк валсонзо аштиця Катя сиведсь Нал велев лишменек-прянек ардыця пек шумбра цёра, саизе мартонзо васоло патянзо сундуконть, усковтызе Чувырькань Ягранень ды ускицянть марто жо совавтызе кудос.</txt>
<trEng></trEng></sent>
<sent><txt>Ягра ведьгевсэль, а Калерия пачалксеть пансь.</txt>
<trEng></trEng></sent>
<sent><txt>Елена Павловна пурнась-сэрнясь училищав.</txt>
<trEng></trEng></sent>
<sent><txt>Озась.</txt>
<trEng></trEng></sent>
<sent><txt>Эрявсь тензэ содамс, мезе тензэ бажи витькстамо те бойка тейтересь.</txt>
<trEng></trEng></sent></p>
<p><sent><txt>― Тон, Елена Павловна, комсь иеде теде икеле монь идимек ведьс ваямодо.</txt>
<trEng></trEng></sent></p>
<p><sent><txt>― Да?</txt>
<trEng></trEng></sent></p>
<p><sent><txt>― Катя мон...</txt>
<trEng></trEng></sent>
<sent><txt>Латкаева.</txt>
<trEng></trEng></sent></p>
<p><sent><txt>― Мельсэнь ашти се шкась.</txt>
<trEng></trEng></sent></p>
<p><sent><txt>― Эрямонть истя тон монень максык омбоцеде...</txt>
<trEng></trEng></sent>
<sent><txt>Васенце монь авам исяк эйстэнь отказась.</txt>
<trEng></trEng></sent>
<sent><txt>Тонь лован омбоцекс...</txt>
<trEng></trEng></sent>
<sent><txt>Эрь, ванстык ансяк вана сундуком ды валгак иля ёвтне сондензэ киненьгак.</txt>
<trEng></trEng></sent></p>
<p><sent><txt>― Чарькодитень ды тевеськак, содазь, а стака.</txt>
<trEng></trEng></sent></p>
<p><sent><txt>― Вастомазонок.</txt>
<trEng></trEng></sent></p>
<p><sent><txt>― Учомо ды паронь арсеме теть карман.</txt>
<trEng></trEng></sent></p></chap>
<chap><chapNo>9</chapNo>
<page>((KutoA1976-0397))</page>
<p><sent><txt>Вельть ашо мацейкс пухост правтнезь ливтясть фев-раленть вастомо кандыловонь вармав ды потмора чить.</txt>
<trEng></trEng></sent></p>
<p><sent><txt>Латкаень кедьсэ промкстонть мейле сеетьстэ сакшнось Алякань Захаронь ведеяк чопода превс Валдай Гуря.</txt>
<trEng></trEng></sent>
<sent><txt>Сюпавось кежде чиде-чис пешкедиця оймесэнзэ кастась раужо мель: виевнестэ пупамс чекистэнть витьстэ седейс тумо гуйкс.</txt>
<trEng></trEng></sent>
<sent><txt>Нейгак арсесь:</txt>
<trEng></trEng></sent></p>
<p><sent><txt>― Чинек-венек Симбирскойсэ, Валдай Кандрань Гурьян, яла кайсетят кандыловонть ладсо, пек наказат эрьва кодат саботажникть, революциянть каршо бороцицят, ансяк а содат, кодамо питне пандат весе сень кисэ, мезе тон аволь умок нельгить кедьстэнек.</txt>
<trEng></trEng></sent>
<sent><txt>Вана сон, ― варштась козявось прялкасо штердиця тейтерензэ лангс, ― минек Тонюша тонь вечкевикс вейкине цёрантень вельть паро манямо пель.</txt>
<trEng></trEng></sent>
<sent><txt>Ансяк эрямнесэ налксицят рисовить куломанть пек а мазыстэ мизолдыця скелетэкс, конанть кедьсэ недь марто пелюма.</txt>
<trEng></trEng></sent>
<sent><txt>Монь жо Тосясь ― тонь аламодо кольневтезь ашо пря Сеганть ёмамо песь ― мазыйка».</txt>
<trEng></trEng></sent></p>
<p><sent><txt>― Тоня, ― пшкадсь кудазорось, ― обедтэ мейле кучика Валянь алужот кисэ.</txt>
<trEng></trEng></sent>
<sent><txt>Монь ули тензэ кармавтомам.</txt>
<trEng></trEng></sent>
<sent><txt>Иля пель.</txt>
<trEng></trEng></sent>
<sent><txt>Мекс ловташкадыть, натой вить кедетькак тейсь тарск?</txt>
<trEng></trEng></sent></p>
<p><sent><txt>― Седеем жуйк мерсь,― отвечась тейтересь.</txt>
<trEng></trEng></sent></p>
<p><sent><txt>― То-то жо...</txt>
<trEng></trEng></sent>
<sent><txt>Сёвномонзо а карман.</txt>
<trEng></trEng></sent>
<sent><txt>А мезень кисэ: цёрась паро...</txt>
<trEng></trEng></sent></p>
<p><sent><txt>Валдай Сега лишмезэст кильдезь волокушасо ливтнесь кардайстэст лов.</txt>
<trEng></trEng></sent>
<sent><txt>Малазонзо чийсь кавксо иесэ тейтерне ― Валя, Тонянь омбоце ялаксозо, ды макссь од цёрантень записка:</txt>
<trEng></trEng></sent></p>
<p><sent><txt>« Сега, бути теветь сядо, кадыть весе ды, кода кортыть паро ломантне, секе пильгенть лангсо чийть миненек.</txt>
<trEng></trEng></sent>
<sent><txt>Пек эряват.</txt>
<trEng></trEng></sent></p>
<p><sent><txt>Тоня».</txt>
<trEng></trEng></sent></p>
<p><sent><txt>― Ков? ― кевкстизе лишменть нолдыця нуцьканзо кудазоравась.</txt>
<trEng></trEng></sent></p>
<p><sent><txt>― Ковонть удалов, ― отвечась Сега ды пекстызе мельганзо, буто кувсезевиця, калитканть.</txt>
<trEng></trEng></sent></p>
<p><sent><txt>Алякань Захар вастызе цёранть удалце кудосонзо, макссь тензэ кедь ды мерсь кайсемадо.</txt>
<trEng></trEng></sent>
<sent><txt>Ташто шинельстэ стазь лембе пиджакозо, тетянзо пиже гимнастёркась, сэнь диагоналень галифесь эзть ладя Сегань бодянзо покш картненень ды сеск пачтизь алянть виськс чамас.</txt>
<trEng></trEng></sent>
<page>((KutoA1976-0398))</page>
<sent><txt>Пек а ён ульнесь тензэ Тонядонзо.</txt>
<trEng></trEng></sent></p>
<p><sent><txt>Захар ветизе гостенть пек урядной икельце кудозонзо, косо аштесть вельть рацяня покш лопа фикуст натой вете парьга.</txt>
<trEng></trEng></sent>
<sent><txt>Тюжа краскасо красязь ды лаксояк валозь ванькстэяк ванькс кияксонть пачк сынь, буто зеркаласто, вейкест пес неявсть пряст лангсо.</txt>
<trEng></trEng></sent></p>
<p><sent><txt>Кудонь азорось озавтызе Сергеень покш пиже сундук лангс, конась, прок чуро шанжав пизэсэ, вельтязель раужо кшнинь бруссо.</txt>
<trEng></trEng></sent></p>
<p><sent><txt>― Тося, листяя тестэ, ― кармавтсь тейтеренстэнь Захар ды, зярдо тона лиссь, кармась тошкамо Сегань пилес: ― Вельть ламо сюро кекшезь ашти Кержаень латксо вейке пек сюпав ломанень.</txt>
<trEng></trEng></sent>
<sent><txt>Витьстэ меремс ― детешка сядо пондо...</txt>
<trEng></trEng></sent></p>
<p><sent><txt>― Се латкось покш, ― тошкстась тензэ Сергей.</txt>
<trEng></trEng></sent></p>
<p><sent><txt>― Куншкасо каленть ало.</txt>
<trEng></trEng></sent>
<sent><txt>Потмо валом уш тондеть а сёпса: монсь васня арсинь занямонзо сюросо се пек паро тарканть, ансяк аламодо поздаинь.</txt>
<trEng></trEng></sent>
<sent><txt>Монь икельдимем, эряви теть витькстамс, Латкай Марка, конанть лангс таштавсь ламо сыре кежем.</txt>
<trEng></trEng></sent>
<sent><txt>Ды секс, цёрам, ули мелем аволь ансяк начальстванть лангс, кода мерить, савтомс ― Марканеньгак чаенть аламодо салтомс.</txt>
<trEng></trEng></sent>
<sent><txt>Часозо сась...</txt>
<trEng></trEng></sent>
<sent><txt>Ансяк ванстак эсь прянть, раськем, бути содамокс тень алкукс арсят улеме.</txt>
<trEng></trEng></sent>
<sent><txt>Рубленть марто тов азё тарканть невтеме пелеведенть мейле ськамот.</txt>
<trEng></trEng></sent>
<sent><txt>Нама, зярдо се тевесь тееви, тон моньгак, Сега, шнамак веленть лангсо покштнэнень.</txt>
<trEng></trEng></sent></p>
<p><sent><txt>Инженть карензэ соласть лембесэнть.</txt>
<trEng></trEng></sent></p>
<p><sent><txt>― Петь, петь..., ― марявсь петнясь эйстэст пек ванькс кияксонтень ловонь ведесь.</txt>
<trEng></trEng></sent></p>
<p><sent><txt>― Адя каванятан, ― удалце кудов лисемстэст мерсь весела Захар.</txt>
<trEng></trEng></sent>
<sent><txt>― Озак столь экшс, аля.</txt>
<trEng></trEng></sent></p>
<p><sent><txt>Марька ― Захарнись ― ливтсь каштом икеле потмарстонзо вина бутылка ды кармась прянзо шнамо мирденстэнь:</txt>
<trEng></trEng></sent></p>
<p><sent><txt>― Мезе кекшат, сень мейле тонеть прок сонсь пазось макссы...</txt>
<trEng></trEng></sent></p>
<p><sent><txt> ...</txt>
<trEng></trEng></sent>
<sent><txt>Рубль якась кудонь азортнэнь марто утомга ды Сеганень муевсь ансяк Валдай Фадеень вайгеленть коряс:</txt>
<trEng></trEng></sent></p>
<p><sent><txt>― Продотрядонть прявт ялгай, монень жо суро ямкст эрявомо кармить видьмексэкс кавто знярт...</txt>
<trEng></trEng></sent></p>
<page>((KutoA1976-0399))</page>
<p><sent><txt>― Ямкссо суро кияк а видни, ― отвечась эрзякс тензэ Сега келес панжозь утомо кенкшенть куркс комамстонзо.</txt>
<trEng></trEng></sent></p>
<p><sent><txt>― Ну ладна, ― мерсь Фадей варакань пизэнь кондямо шапканзо мокшнасонзо витезь.</txt>
<trEng></trEng></sent>
<sent><txt>― Эрь, макссынь эно пелест ямксон робочеень эйкакштненень кашинекс...</txt>
<trEng></trEng></sent></p>
<p><sent><txt>― Молодец, папаша! ― шнызе Рубль.</txt>
<trEng></trEng></sent></p>
<p><sent><txt>― Ды минь а стяко, нать, Валдаевть, ― витинзе Фадей аламодо новолезь усанзо.</txt>
<trEng></trEng></sent>
<sent><txt>― Ну, Сега, пасиба теть ― путымек паро превс: прок вельть покш кев оймень лангсто каить, племянник.</txt>
<trEng></trEng></sent></p>
<p><sent><txt>Се жо, кинь вешнесь Валдай Сега валскензэ перть, ульнесь комсешка иесэ цёра.</txt>
<trEng></trEng></sent>
<sent><txt>Прязо раужо, кудряв, чама лангскак мазый.</txt>
<trEng></trEng></sent>
<sent><txt>Сон ульнесь красноармеецэнь шинельсэ.</txt>
<trEng></trEng></sent></p>
<p><sent><txt>― Рубль ялгай, ― виздемадонть якстерьгадозь мерсь тензэ Сега.</txt>
<trEng></trEng></sent>
<sent><txt>― Монень мартот эряволь бу кортамс ве ёно...</txt>
<trEng></trEng></sent></p>
<p><sent><txt>― Чей, аволь мондень, аля? ― чирьстэ варштась лангозонзо дядязо.</txt>
<trEng></trEng></sent></p>
<p><sent><txt>― Тунь лиядо, ― мерсь туемстэнзэ Сега.</txt>
<trEng></trEng></sent>
<sent><txt>― Прощай, дядяй.</txt>
<trEng></trEng></sent></p>
<p><sent><txt>Чикордозевсь якшамодонть кевензазь ловось, зярдо сыргась начальникенть марто Сега.</txt>
<trEng></trEng></sent></p>
<p><sent><txt>― Кунсолан мон эйсэть, ялгай! ― мерсь Рубль.</txt>
<trEng></trEng></sent></p>
<p><sent><txt>― Кулаконь вельть ламо сюро кекшезь ашти вейке таркасо.</txt>
<trEng></trEng></sent>
<sent><txt>Сёксенть перть кантнесть эйсэнзэ тов азорось сонсь, низэ, цёразо ды тейтерезэ.</txt>
<trEng></trEng></sent></p>
<p><sent><txt>― Тарканть невтсак?</txt>
<trEng></trEng></sent></p>
<p><sent><txt>― Ветятан ансяк ськамот пелеведе мейле.</txt>
<trEng></trEng></sent></p>
<p><sent><txt>― Мон предосторожностнес тонадынь уш, ялгай.</txt>
<trEng></trEng></sent></p>
<p><sent><txt>― Лиякс эрямс тесэ монень ули нельзя.</txt>
<trEng></trEng></sent></p>
<p><sent><txt>― Чарькодитень...</txt>
<trEng></trEng></sent>
<sent><txt>Эрятано Шитов Иванонь кедьсэ.</txt>
<trEng></trEng></sent>
<sent><txt>Ну ве валс прынек.</txt>
<trEng></trEng></sent>
<sent><txt>Чокшне учан эйсэть, ялгай.</txt>
<trEng></trEng></sent></p>
<p><sent><txt>Нал веленть келес толт пувсесть.</txt>
<trEng></trEng></sent>
<sent><txt>Нужанень апак учо сась Молчун ды лавтовонзо якавтозь васня здоровакшнось, мейле ёвтась Платонень.</txt>
<trEng></trEng></sent></p>
<p><sent><txt>― Ох, аля, таго кепсети кандылов.</txt>
<trEng></trEng></sent></p>
<p><sent><txt>― Неия.</txt>
<trEng></trEng></sent></p>
<p><sent><txt>― Ну молчу, молчу...</txt>
<trEng></trEng></sent></p>
<p><sent><txt>― Ды тон васолдо сыть монень аволь ансяк чатьмонеме, чей, мекевлангт, ули мелеть мезеяк тень ёвтнемс...</txt>
<trEng></trEng></sent></p>
<page>((KutoA1976-0400))</page>
<p><sent><txt>― Кодамо тон, Плато леляй, чарькотьксэват.</txt>
<trEng></trEng></sent>
<sent><txt>Алкукс вейке тамашадо тонеть ансяк ве ськамозот эрявиця кулянть пачтямо сынь, мезде чатьмонемс монь вием арась, а цидярдан ды праваяк эзть максо тень.</txt>
<trEng></trEng></sent>
<sent><txt>Мон, кода мерить, подкулачникекс араселинь ды зярдояк а улян...</txt>
<trEng></trEng></sent></p>
<p><sent><txt>― Мезе жо...</txt>
<trEng></trEng></sent>
<sent><txt>Теяк паро кулясь, ― отвечась оршамсто Плато.</txt>
<trEng></trEng></sent>
<sent><txt>― Адя, Прокул Тарасыч, крыльцям лангс.</txt>
<trEng></trEng></sent></p>
<p><sent><txt>― Молчу...</txt>
<trEng></trEng></sent>
<sent><txt>Кода тон монь ломанькс ловат, ― ушов лисемстэст мерсь Молчун.</txt>
<trEng></trEng></sent>
<sent><txt>― Мик тетялемсэ тень мерить.</txt>
<trEng></trEng></sent>
<sent><txt>Эзинь маняво мон истямо кандыловнэяк тонеть самстон...</txt>
<trEng></trEng></sent></p>
<p><sent><txt>― Озак.</txt>
<trEng></trEng></sent></p>
<p><sent><txt>― Ютась субутастонть, лиякс меремс, попонть кулома чистэ, мон якинь инжекс тынк песэ покш училищанть караулицянстэнь.</txt>
<trEng></trEng></sent>
<sent><txt>А сёпса уш ― паринек мартонзо банясо ды копордынек первачте...</txt>
<trEng></trEng></sent></p>
<p><sent><txt>― Самогондо.</txt>
<trEng></trEng></sent></p>
<p><sent><txt>― Ну молчу, молчу...</txt>
<trEng></trEng></sent>
<sent><txt>Да вана кодамо тамашась.</txt>
<trEng></trEng></sent></p>
<p><sent><txt>― Евтнек.</txt>
<trEng></trEng></sent></p>
<p><sent><txt>― Меремс, кувать аштевинек.</txt>
<trEng></trEng></sent>
<sent><txt>Пелеве шканень мон лисинь ушов истя кудов молеме ды ванан буто лакиця кандыловонть пачк: лия крылецестэнть, конась вети Евгения Ивановна Люстрицкаянь фатерантень, лиснить, прок чопода сулейть, ломанть.</txt>
<trEng></trEng></sent>
<sent><txt>Эрьванть кедьсэ ружия.</txt>
<trEng></trEng></sent>
<sent><txt>Да...</txt>
<trEng></trEng></sent></p>
<p><sent><txt>― Тонеть истя цюдатовсь, нать, пек иредемат пачк, алюха.</txt>
<trEng></trEng></sent></p>
<p><sent><txt>― Ну молчу, молчу...</txt>
<trEng></trEng></sent>
<sent><txt>Да вана кодамо тамашась.</txt>
<trEng></trEng></sent>
<sent><txt>Чить манявкшнынь мон Меркулнэнь эцеме се кенкшканть.</txt>
<trEng>During the day I made the mistake of trying to go to Merkul's through that door.</trEng></sent>
<sent><txt>Сонзэ лангсо киска левксэшка панжомаль.</txt>
<trEng>It has a lock on it the size of a puppy-dog.</trEng></sent>
<sent><txt>Стала буть, кода бодят мериль, Евгения Ивановна ульнесь тетянзо куломадо мейле сеск аванзо кедьсэ.</txt>
<trEng></trEng></sent>
<sent><txt>Паряк, удоськак тосо, кода уш полагаица.</txt>
<trEng></trEng></sent>
<sent><txt>Марят?</txt>
<trEng></trEng></sent></p>
<p><sent><txt>― Кунсолан.</txt>
<trEng></trEng></sent></p>
<p><sent><txt>― Ну молчу, молчу...</txt>
<trEng></trEng></sent>
<sent><txt>Зярдо се кустембряванть ружиянзо марто валговсь остатка ломанесь, мон ожасон вадрясто нардыя сельмень лакиця ловонть, молинь уш салава, паряк, ансяк пильге сур лангсо тов жо, косто лиссть ломантне.</txt>
<trEng></trEng></sent>
<sent><txt>Панжомась таркасонзо арасель ды кенкшесь пекстазель, нама, потмо ёндо...</txt>
<trEng></trEng></sent></p>
<p><sent><txt>― Киненьгак теде лиянень ве валгак иля ёвтне.</txt>
<trEng></trEng></sent>
<sent><txt>Чарькодить?</txt>
<trEng></trEng></sent></p>
<page>((KutoA1976-0401))</page>
<p><sent><txt>― Ну молчу, молчу, ― алтась туемстэнзэ Прока.</txt>
<trEng></trEng></sent>
<sent><txt>Плато совась Елена Павловнанень ды кармавтсь тензэ:</txt>
<trEng></trEng></sent></p>
<p><sent><txt>― Шкань апак печтне весе коммунистнэнень, мерят, ашолгадомадо икеле вейкест пес вирев роботамо, лиякс меремс, пенгень анокстамо туемадо...</txt>
<trEng></trEng></sent>
<sent><txt>зимницянтень.</txt>
<trEng></trEng></sent>
<sent><txt>Монгак сырган Зарецкоев.</txt>
<trEng></trEng></sent>
<sent><txt>Бути мезе карми эрявомо, командовак монь кисэ.</txt>
<trEng></trEng></sent>
<sent><txt>Тон монь заместителем.</txt>
<trEng></trEng></sent></p>
<p><sent><txt>― Нать, мезеяк учат?</txt>
<trEng></trEng></sent></p>
<p><sent><txt>― Кулактне кодамо-бути раужо тев затеямо пурныть-сэрнить.</txt>
<trEng></trEng></sent>
<sent><txt>Эряви сынст оймавтомс.</txt>
<trEng></trEng></sent>
<sent><txt>Мон велявтан ванды чопотема пелев.</txt>
<trEng></trEng></sent></p>
<p><sent><txt>― Ладна.</txt>
<trEng></trEng></sent></p>
<p><sent><txt>Школасо тонавтнемадост мейле сокс лангсо киряк-снемстэст эйкакшт Кержаень латксто мусть кавто кельмезь уловт.</txt>
<trEng></trEng></sent>
<sent><txt>Вейкесь ульнесь прябокас ледезь Рубль, омбоцесь ― Валдаень Сега.</txt>
<trEng></trEng></sent>
<sent><txt>Велькссэст, прок ашо сельведень валыця кальтнень прява, карность кренчть-варакат.</txt>
<trEng></trEng></sent></p>
<p><sent><txt>Срадсь кулясь Нал велеванть курок.</txt>
<trEng></trEng></sent>
<sent><txt>Латкось пешкедсь ломанде.</txt>
<trEng></trEng></sent>
<sent><txt>Пижнесть весе, ды кияк эзь кунсоло киньгак.</txt>
<trEng></trEng></sent>
<sent><txt>Елена Павловна кармась кортамо латко чирестэнть:</txt>
<trEng></trEng></sent></p>
<p><sent><txt>― Ялгат, илядо пракшно паникас: ледницятнень мусынек.</txt>
<trEng></trEng></sent>
<sent><txt>Сынь улить наказазь.</txt>
<trEng></trEng></sent></p>
<p><sent><txt>Ломантне тукшность кудов.</txt>
<trEng></trEng></sent>
<sent><txt>Валдайть саизь ловжакс кельмиця Сегань.</txt>
<trEng></trEng></sent>
<sent><txt>Лиядсть Кержаень латконтень ансяк Таланова ды продотрядниктне ― кемнилее красноармеецт.</txt>
<trEng></trEng></sent>
<sent><txt>Неть кандызь эрямо кудозост начальникест.</txt>
<trEng></trEng></sent>
<sent><txt>Елена Павловна сыненст кармавтсь:</txt>
<trEng></trEng></sent></p>
<p><sent><txt>― Течи Нал велеванть илядо яка.</txt>
<trEng></trEng></sent>
<sent><txt>Уледе вейсэ.</txt>
<trEng></trEng></sent>
<sent><txt>Ванды карматано пособамо тыненк миньгак...</txt>
<trEng></trEng></sent></p>
<p><sent><txt>Алякань Тоня сась кудов мазый чаманзо келес повкс поволевиця сельведнек, мерят, узерьсэ ды пиласо керязь виде пиче, ёртовсь мейсэ ульнесь коник лангс.</txt>
<trEng></trEng></sent>
<sent><txt>Сельведтне повасть эйсэнзэ.</txt>
<trEng></trEng></sent></p>
<p><sent><txt>― Тон мекс истя, левкскем, апаркстомить? ― кармась вадяшкавтнемензэ авазо.</txt>
<trEng></trEng></sent></p>
<p><sent><txt>― Кадомак...</txt>
<trEng></trEng></sent></p>
<p><sent><txt>Ушосо се шкастонть моразевсь вальмалгаст ютамсто пельбреве Отелянь Мило:</txt>
<trEng></trEng></sent></p>
<p><sent><txt>Атец дочку не поверил,</txt>
<trEng></trEng></sent></p>
<p><sent><txt>Што на свете есть любовт...</txt>
<trEng></trEng></sent></p>
<page>((KutoA1976-0402))</page>
<p><sent><txt>Кудазоронть прок налт кандызь ушов.</txt>
<trEng></trEng></sent>
<sent><txt>Захар цопадизе од цёранть пиджак сиведе ды тресямстонзо, пижнесь:</txt>
<trEng></trEng></sent></p>
<p><sent><txt>― Тон монь моронть иля кола, подлец! Морак аволь од тейтерде ― цёрадо, сволочь!</txt>
<trEng></trEng></sent></p>
<p><sent><txt>Мило вийсэ менсь.</txt>
<trEng></trEng></sent>
<sent><txt>Ношкстась ульцянть кувалма.</txt>
<trEng></trEng></sent>
<sent><txt>Кепететсь почт-варма.</txt>
<trEng></trEng></sent>
<sent><txt>Сонзэ пачк васолдо марявсть кавто валт:</txt>
<trEng></trEng></sent></p>
<p><sent><txt>― Анокс-та-до веш-ка-а-ат!</txt>
<trEng></trEng></sent></p>
<p><sent><txt>« Ушодовсь!» ― мерсь эсь пачканзо Захар ды каподизе кискань конурастонть обрезэнзэ.</txt>
<trEng></trEng></sent></p></chap>
<chap><chapNo>10</chapNo>
<p><sent><txt>Покш училищасонть мольсь остатка, или генеральной репетиция.</txt>
<trEng></trEng></sent>
<sent><txt>Друк лоткавтызе сонзэ Аника Северьянович Ковров.</txt>
<trEng></trEng></sent>
<sent><txt>Ролензэ коряс эрявсь тензэ пульзямс Евгения Ивановна Люстрицкаянь икелев.</txt>
<trEng></trEng></sent></p>
<p><sent><txt>― Ни за что, ― мерсь сыре учителесь.</txt>
<trEng></trEng></sent>
<sent><txt>― Монь кедьсэ кить од порастост тонавтнесть ― ней роботыть комиссаркс, а те од тейтересь монень нуцькакс маштови, сон исень чиде икелень гимназистка.</txt>
<trEng></trEng></sent>
<sent><txt>Мон гимназиянь директоркскак ульнинь...</txt>
<trEng></trEng></sent></p>
<p><sent><txt>― Ды пьесанть коряс эряви пульзямс.</txt>
<trEng></trEng></sent>
<sent><txt>Лиякс налксемс нельзя, ― кармась спорямо мартонзо Таланова, драматической кружоконь режиссёрось.</txt>
<trEng></trEng></sent></p>
<p><sent><txt>― Можна.</txt>
<trEng></trEng></sent>
<sent><txt>Ки уш пек чарькодицясь Нал велесэнть эрицятнестэ.</txt>
<trEng></trEng></sent></p>
<p><sent><txt>― Тевеськак лиясо.</txt>
<trEng></trEng></sent></p>
<p><sent><txt>― Штобу монь истя покордамс? Весть меринь ― а пульзян ды шабаш.</txt>
<trEng></trEng></sent></p>
<p><sent><txt>Ушостонть каятотсь покш баягань урнома.</txt>
<trEng></trEng></sent></p>
<p><sent><txt>― Мекс покшсонть вачкодсть? ― оршамсто мерсь Таланова.</txt>
<trEng></trEng></sent></p>
<p><sent><txt>― Почт-вармась пек виев, ― отвечась пецькас пенгень эцемстэ Меркул.</txt>
<trEng></trEng></sent></p>
<p><sent><txt>Елена Павловна каявсь ушов лисема кенкшенть ёнов.</txt>
<trEng></trEng></sent></p>
<page>((KutoA1976-0403))</page>
<p><sent><txt>― Лена, не ходи ― убьют! ― ранкстась мирдезэ.</txt>
<trEng></trEng></sent>
<sent><txt>Сон эрзякс кортыль беряньстэ.</txt>
<trEng></trEng></sent></p>
<p><sent><txt>― Что за глупости? За что? ― Ды чиезь лиссь.</txt>
<trEng></trEng></sent>
<sent><txt>Таго поладовсь репетициясь.</txt>
<trEng></trEng></sent>
<sent><txt>Мольсь пельчасошка.</txt>
<trEng></trEng></sent>
<sent><txt>Совась Ревеловонь Валера ― кемень иесэ тонавтниця, ноцковтызе пиле марто шапканзо ды сельведень пачк ёвтась:</txt>
<trEng></trEng></sent></p>
<p><sent><txt>― Елена Павловнань ледизь.</txt>
<trEng></trEng></sent></p>
<p><sent><txt>― Ранизь мерят? ― кевкстизе цёрыненть Люстрицкая.</txt>
<trEng></trEng></sent></p>
<p><sent><txt>― Кулось.</txt>
<trEng></trEng></sent>
<sent><txt>Церкованть малас празь ашти...</txt>
<trEng></trEng></sent>
<sent><txt>Чийсть весе тов ды чувтомсть вейкест пес.</txt>
<trEng></trEng></sent>
<sent><txt>Прок сивсь, пульзясь лов лангс Таланованть пря пес Аника Северьянович.</txt>
<trEng></trEng></sent>
<sent><txt>Почт-вармаськак мерят ушодовсь ансяк сонзэ шержев нулныця ды вельть кувака прячертнестэ.</txt>
<trEng></trEng></sent></p>
<p><sent><txt>Коське ловось цирнесь, чикордсь, лырнэсь, лайшесь шожда нурдыненть ало, конасонть озадольть Валдаень Гурьян Оксянзо марто.</txt>
<trEng></trEng></sent>
<sent><txt>Нись авардсь.</txt>
<trEng></trEng></sent>
<sent><txt>Мирдесь тейнесь сонзэ а редицякс, а марицякс.</txt>
<trEng></trEng></sent>
<sent><txt>Эстензэяк покш кись эзь неяво сельведтнень пачк.</txt>
<trEng></trEng></sent></p>
<p><sent><txt>― Жив тетянь-авань пингстэ кадынек урозокс, ― пеняцясь Окся.</txt>
<trEng></trEng></sent>
<sent><txt>― Чумондомс а кинь: минсь ёмавтынек эйкакшонть...</txt>
<trEng></trEng></sent></p>
<p><sent><txt>― Мон лиякс арсян, ― отвечась ловсо судонзо ёзамстонть нусманя Гурьян.</txt>
<trEng></trEng></sent>
<sent><txt>― Ансяк позда...</txt>
<trEng></trEng></sent></p>
<p><sent><txt>Цёрась варштась удалов.</txt>
<trEng></trEng></sent>
<sent><txt>Мельгаст ниленьгемень лангсо мольсь карательной отряд ― алатырской чугункань кинь депонь робочейть.</txt>
<trEng></trEng></sent>
<sent><txt>Сынст прявтокс ульнесь Семён Валдаев.</txt>
<trEng></trEng></sent></p>
<p><sent><txt>Ловонь ашо губорьтнесэ прок викшневть покш кинть кавто пельга буто чийсть пек чамордозь ды кирнявтнезь лопавтомо куротне.</txt>
<trEng></trEng></sent>
<sent><txt>Сынст кежень пандыцякс пансь музгордиця вармась.</txt>
<trEng></trEng></sent>
<sent><txt>Лиясто сынь лотксесть, мерят кунсоломо ― урны ли сынст кравтыцяст.</txt>
<trEng></trEng></sent></p>
<p><sent><txt>Вешксть вешкатне, теке покш ки лангс лисниця кол розбойникть.</txt>
<trEng></trEng></sent>
<sent><txt>Киштсть, прок ашосо чопачат, ловонь вихерть.</txt>
<trEng></trEng></sent></p>
<p><sent><txt>― Покш училищанть кружамс икелевгак, ― Нал веленть малас пачкодезь мерсь мельганзо молиця каротрядонть прявтонстэнь Гурьян.</txt>
<trEng></trEng></sent></p>
<page>((KutoA1976-0404))</page>
<p><sent><txt>Ульнесть ульцятнесэ каршо молицяткак, мельга са-сыцяткак.</txt>
<trEng></trEng></sent>
<sent><txt>Тесэ, мерят, арасель мезеньгак тамаша.</txt>
<trEng></trEng></sent></p>
<p><sent><txt>Кудов пачкодемстэст уш Охань Даря ютась кист трокс.</txt>
<trEng></trEng></sent>
<sent><txt>Ведте пешксе кавто ведрат кандсь курця пева.</txt>
<trEng></trEng></sent>
<sent><txt>Сюконясь ансяк ― валгак эзь ёвта тенст.</txt>
<trEng></trEng></sent>
<sent><txt>Кардайсэст верьга вайгельть моразевсь атякшост.</txt>
<trEng></trEng></sent>
<sent><txt>Весемесь ульнесь таркасонзо.</txt>
<trEng></trEng></sent></p>
<p><sent><txt>Гурьян ушосо уш кутмордынзе-палынзе вейкетьстэ ниреждиця тетянзо ды аванзо.</txt>
<trEng></trEng></sent>
<sent><txt>Кувака шинелензэ сор-новтомадонть мейле сеск совась кудов.</txt>
<trEng></trEng></sent>
<sent><txt>Стенасо частнэкс чакнозь, мерят, эрьва эскельманть печатокс путозь, ютась апак ушто икельце кудонтень ды шапканзо каязь буто чувтомсь.</txt>
<trEng></trEng></sent>
<sent><txt>Чатьмонсь ветешка минутат: вал эзь ёвтаво тензэ.</txt>
<trEng></trEng></sent>
<sent><txt>Ансяк апаронь алонть вийсэ нилезь мерсь уш кандолазсо аштиця Сеганстэнь:</txt>
<trEng></trEng></sent></p>
<p><sent><txt>― Вана минь мартот вастовинек, цёрам, ансяк шумбракстнемс а кода тенек.</txt>
<trEng></trEng></sent>
<sent><txt>Икеле ладсо тон а каяват кирьгазон ды, левкскем, а мизолдозеват монень.</txt>
<trEng></trEng></sent>
<sent><txt>Лиякс меремс, оймень оям, васолдинек мартот простямо.</txt>
<trEng></trEng></sent></p>
<p><sent><txt>Тон ашо прят путык пек одсто-пижестэ, седей лопинем, вельть покш тевень кис.</txt>
<trEng></trEng></sent>
<sent><txt>Крестьянинэнь эйде, мартот кулось од цёра прясонзо робочей ды мейле колмоцекс ледезель интеллигентка, сон истямо жо робочеень эйкакш.</txt>
<trEng></trEng></sent>
<sent><txt>Колмоненк тынь ванстыде се од родняксчинть, конань максызе революциясь.</txt>
<trEng></trEng></sent></p>
<p><sent><txt>Раськем, ней минь мартот од родняткак.</txt>
<trEng></trEng></sent>
<sent><txt>Ванды монень авардемс уш а ён ули.</txt>
<trEng></trEng></sent>
<sent><txt>Простятано течи.</txt>
<trEng></trEng></sent></p>
<p><sent><txt>Врагось эзь арсе, што тетят ломань, ансяк содась ― пулязо юты монь лембе седеенть пачкаяк.</txt>
<trEng></trEng></sent>
<sent><txt>Тонеть витькстан: эзь маняво минек а вечкицясь, лембе сятком.</txt>
<trEng></trEng></sent>
<sent><txt>Вана колмо штатолт палыть, мерят, ансяк сельведть валыть, пря песэть.</txt>
<trEng></trEng></sent>
<sent><txt>Мон ― нилеце.</txt>
<trEng></trEng></sent>
<sent><txt>Пек сэреди монь рискстэнть пешкедиця седеем ды а содангак шержи сон или раужкады.</txt>
<trEng></trEng></sent>
<sent><txt>Валске сонзэ, цёрам, оршаса кшнисэ ды наказаса врагонть аволь ансяк тонь кисэ.</txt>
<trEng></trEng></sent></p>
<p><sent><txt>Сэтьместэ удок, рубиннэм.</txt>
<trEng></trEng></sent>
<sent><txt>Бути мон икелеть пек чуман алкукс, простямак.</txt>
<trEng></trEng></sent>
<sent><txt>Ну, тетяка левкс, прощай!</txt>
<trEng></trEng></sent></p>
<p><sent><txt>Валдай Сёма совась нинзэ квартирантень.</txt>
<trEng></trEng></sent>
<sent><txt>Евгения Ивановна, мерят, корент нолдась аштема тарказонзо.</txt>
<trEng></trEng></sent>
<sent><txt>Чекистэсь панжизе каська кенкшенть.</txt>
<trEng></trEng></sent>
<sent><txt>Рангстась кармавтыцякс кеме вайгельсэнзэ:</txt>
<trEng></trEng></sent></p>
<page>((KutoA1976-0405))</page>
<p><sent><txt>― Сопротивление бесполезно! Выходите, господин Люстрицкий!</txt>
<trEng></trEng></sent></p>
<p><sent><txt>Валдонть эйстэ позаня сельмензэ кончнезь, буто кекшнезь, лиссь каська кургованть Александр Иванович.</txt>
<trEng></trEng></sent>
<sent><txt>Сэрензэ витемстэ пек чирьстэ варштась сазоронзо ёнов ды музгордезевсь пеензэ пачк:</txt>
<trEng></trEng></sent></p>
<p><sent><txt>― Так-таки выдала меня, сестричка-комиссарша? Ну спасибо за предательство.</txt>
<trEng></trEng></sent></p>
<p><sent><txt>Сонзэ кундызь ды тензэ теезь обыскенть прядовомадо мепле сеск саизь.</txt>
<trEng></trEng></sent>
<sent><txt>Робочейтне каськастонть мусть комсьветее винтовкат, пулемет ды вете ящиксэ патронт.</txt>
<trEng></trEng></sent></p>
<p><sent><txt>― Вастовинек, полай, ― вельть валдо сталькс цивтордыця сельмензэ кекшезь ды суронзо юткотнева ванозь мерсь Сёма нинстэнь.</txt>
<trEng></trEng></sent></p>
<p><sent><txt>« Лади тензэ те кожанкась», ― арсезевсь ловташкадозь Женя.</txt>
<trEng></trEng></sent></p>
<p><sent><txt>― Вемикень а пувтамодо листяно кортамо коридоров, ― мерсь чекистэсь.</txt>
<trEng></trEng></sent>
<sent><txt>Ансяк лиссть, кармавтсь: ― Саемс теньгак...</txt>
<trEng></trEng></sent></p>
<p><sent><txt>Совась мекев квартирантень, косо кадовсь сонзэ цёрынезэ.</txt>
<trEng></trEng></sent>
<sent><txt>Мольсь Вемикензэ малас.</txt>
<trEng></trEng></sent>
<sent><txt>Эйдесь, нама, мезеяк эрзякс а чарькоди.</txt>
<trEng></trEng></sent>
<sent><txt>Савтовсь кортазевемс мартонзо рузкс.</txt>
<trEng></trEng></sent>
<sent><txt>Ансяк мезе ёвтамс тензэ? Ды мерсь:</txt>
<trEng></trEng></sent></p>
<p><sent><txt>― Вемуля, сколько лет тебе?</txt>
<trEng></trEng></sent></p>
<p><sent><txt>― Два года, ― отвечась цёразо кургонь автезь ды сельмензэ нартнезь.</txt>
<trEng></trEng></sent>
<sent><txt>― А где мама?</txt>
<trEng></trEng></sent></p>
<p><sent><txt>― В гости к нам ушла.</txt>
<trEng></trEng></sent>
<sent><txt>Сейчас и мы туда же к ней пойдем, сыночек.</txt>
<trEng></trEng></sent></p>
<p><sent><txt>Ёжо марязь одеяласо тапардызе цёрынензэ ды лиссь мартонзо.</txt>
<trEng></trEng></sent></p>
<p><sent><txt>Буто сеть, сравтовсь училищанть кардайсэ ловонть ланга лопавтомо лыкиця килейненть раужо сулеезэ.</txt>
<trEng></trEng></sent></p>
<p><sent><txt>« Вечкемамгак ливтясь манейденть икеле ютыця кан-дыловонть ладсо, ― арсезевсь Сёма эйкакшонть шинелензэ полсо тапардазь.</txt>
<trEng></trEng></sent></p>
<p><sent><txt>Кудосо нусманя Сёма аванстэнь мерсь эйкакшонть максозь:</txt>
<trEng></trEng></sent></p>
<p><sent><txt>― Вана те цёрам, авай.</txt>
<trEng></trEng></sent>
<sent><txt>Кастомс тонеть...</txt>
<trEng></trEng></sent></p>
<p><sent><txt>Ведь-тол шканень эрьва лужомсонть налксесь ваямнесэнзэ чись.</txt>
<trEng></trEng></sent>
<sent><txt>Кержаень латксо жо чинек-венек морась чудерькс.</txt>
<trEng></trEng></sent></p>
<page>((KutoA1976-0406))</page>
<p><sent><txt>Истямо маней чиде мейле чокшне сась Нужанень эсензэ сумканзо марто сёрмань кандтниця Калерия ды мерсь Плато марто Матрянень:</txt>
<trEng></trEng></sent></p>
<p><sent><txt>― Вана тенк Андреенк пельде розовой конвертсэ покш сёрма...</txt>
<trEng></trEng></sent>
<sent><txt>Киштедея васня.</txt>
<trEng></trEng></sent></p>
<p><sent><txt>Савтовсь киштемс аволь ансяк Матрянень, мик Платоненьгак.</txt>
<trEng></trEng></sent></p>
<p><sent><txt>Радовиця кудазорось пицькасо панжизе конвертэнть, витинзе усанзо ды кармась ловномо:</txt>
<trEng></trEng></sent></p>
<p><sent><txt>« Шумбра паро чи тыненк, вечкевиксэнь!</txt>
<trEng></trEng></sent></p>
<p><sent><txt>А содан уш, кода ушодомс те сёрманть, ансяк а радовавтадызь эйсэнзэ.</txt>
<trEng></trEng></sent>
<sent><txt>Минь валске понгинек окруженияс.</txt>
<trEng></trEng></sent>
<sent><txt>Чияк нусманя командирэсь мерсь тенек: « Эряви седе курокке менемс.</txt>
<trEng></trEng></sent>
<sent><txt>Каядо жеребей ― кинень саты кадовомс пулемётонть ваксс туемстэнек прикрытиякс, лиякс меремс, куломо».</txt>
<trEng></trEng></sent>
<sent><txt>Се сыре боецэсь, конась таргизе покш рисксэс пачтиця конёвненть, кармась празь авардеме ды cельведензз пачк нерyеме, што лиядыть овсе тетявтомо вейксэ шуба повнешка цёрынензэ.</txt>
<trEng></trEng></sent>
<sent><txt>Монень а ёвтави кодамо жаль марявсь.</txt>
<trEng></trEng></sent>
<sent><txt>А содан ― монсь тензэ меринь или, паряк, эстеденьгак покш ванькс оймем: « Лоткак эсь прят лайшемадо: полавттан мон».</txt>
<trEng></trEng></sent></p>
<p><sent><txt>Витькстан: войнасонть мон эзинь вешне кулома.</txt>
<trEng></trEng></sent>
<sent><txt>Пек вечкса эрямонть.</txt>
<trEng></trEng></sent>
<sent><txt>Ялатеке, нать, куломадонть а менян.</txt>
<trEng></trEng></sent>
<sent><txt>Зорянь Гаранень исяк ёвтния, мекс истя теинь.</txt>
<trEng></trEng></sent>
<sent><txt>Галяст а чумо тожо.</txt>
<trEng></trEng></sent>
<sent><txt>Сонзэяк ловинь уш никс.</txt>
<trEng></trEng></sent>
<sent><txt>Чарькодемизь эно тыньгак: истя кастымизь ды тонавтымизь а тынсь ли? Мон эйсэнк а мурнян ― ансяк шнан.</txt>
<trEng></trEng></sent></p>
<p><sent><txt>Эрядо весе часливойстэ, ладнойстэ ды сэтьместэ.</txt>
<trEng></trEng></sent>
<sent><txt>Зярдо пек тыненк эрявомо карман, вешнеде монь ансяк тосто, косо нейтядо видечи, оякс тейнема ды паронь арсема.</txt>
<trEng></trEng></sent></p>
<p><sent><txt>Тон, авай, бути скушналгадат мельган, лиснек ушов.</txt>
<trEng></trEng></sent>
<sent><txt>Марясак ― ялт кутмори тонь ды вишка эйкакшкекс вадяшкавтни чамат ― арсек, се мон.</txt>
<trEng></trEng></sent>
<sent><txt>Моразеви-киштезеви цёра ― весёлгали од порам.</txt>
<trEng></trEng></sent>
<sent><txt>Цёкордозеви цёков ― монгак сонзэ жо кунсолан мартот.</txt>
<trEng></trEng></sent>
<sent><txt>Кукордозеви пайстомо куко ― се, нама пиже калмо марон велькссэ.</txt>
<trEng></trEng></sent></p>

<page>((KutoA1976-0407))</page>
<p><sent><txt>Пек паро, што мон, раськинем, зярдояк а маряса мельган авардемат, паро сеяк, што тон, зярдо сы шкат, кулат мондень мееле...</txt>
<trEng></trEng></sent></p>
<p><sent><txt>Бути мейсэяк чумолинь или киненьгак лиясто берянь вал ёвтнинь ― илядо кирде кеж монь лангс ― простямизь.</txt>
<trEng></trEng></sent>
<sent><txt>Мон вечкилидизь, раськинень, вейкенк пес.</txt>
<trEng></trEng></sent></p>
<p><sent><txt>Прощайте!</txt>
<trEng></trEng></sent></p>
<p><sent><txt>Тынк Андрей»,</txt>
<trEng></trEng></sent></p>
<p><sent><txt>Ловось умок солась.</txt>
<trEng></trEng></sent>
<sent><txt>Тусь чадыведеськак.</txt>
<trEng></trEng></sent>
<sent><txt>Нужань Плато, Таланов ды Валдай Кандра мазылгавтнизь ве недлячистэ луга нарсо сыненст пек питней колмо калмотнень.</txt>
<trEng></trEng></sent></p>
<p><sent><txt>Лангсост памятниктне тельня теезельть начко килейстэ.</txt>
<trEng></trEng></sent>
<sent><txt>Козонь кадовкшнось чова тараднэ, тозонь пургондасть пиже лопинеть.</txt>
<trEng></trEng></sent></p>
</chap>
</section>
</sections>
</part>
</parts>
</division>
</book>
</books>

